emotion,rate,text
positive,7,"To zdumiewające, jak bardzo zmieniło się w ostatnich latach podejście do fantastyki i horrorów w kinie. Przez lata był to obszar zdominowany albo przez rozpasane widowiska oszałamiające efektami wizualnymi albo tanie produkcje klasy C wyłącznie dla pasjonatów. Teraz jest to tygiel, w którym miesza się kino wysokobudżetowe i niezależne, czego efektem są fascynujące narracyjne mutacje. ""Ciche miejsce"" jest jednym z najlepszych przykładów pozytywnych skutków tego procesu.       John Krasinski   Paramount Pictures   Ojcem sukcesu filmu jest John Krasinski. Zarzucił on pomysł, by w ""Cichym miejscu"" zaprezentować genezę apokalipsy. Temat zostaje jedynie zasygnalizowany w tych scenach, w których pojawiają się wycinki z prasy. Nie wiemy, jak doszło do katastrofy, skąd wzięły się potwory i na ile skutecznie zniszczyły ludzką cywilizację. Krasinski zrezygnował też z modnych w tego rodzaju opowieściach retrospekcji, które mogłyby przybliżyć życie bohaterów przed apokalipsą. Wolał - i słusznie! - skupić się tylko i wyłącznie na ""tu i teraz"". Widzimy więc kilka osób i ich niewielki skrawek świata, w którym próbują przetrwać.  Nie jest to oczywiście zabieg nowy. W ostatnim czasie w podobny sposób temat postapokaliptycznego survivalu  traktowany był w takich produkcjach, jak ""Surwiwalista"", ""To przychodzi po zmroku"" czy ""Cloverfield Lane 10"". Mimo wszystko jest to wciąż świeże podejście. W ""Cichym miejscu"" sprawdza się, ponieważ połączone zostało z fantastycznym pomysłem, by potwory atakujące ludzi reagowały wyłącznie na dźwięki. To zaś wymusza na bohaterach nieustanną czujność, wytworzenie specyficznych wzorców zachowywania oraz intensyfikuje więzi, które muszą być podtrzymywane bez werbalnego wsparcia. Krasinski sprytnie to wszystko splata w solidną linę narracyjną, która przykuwa uwagę i buduje udzielającą się widzom atmosferę nieustannego zagrożenia.       Emily Blunt   Paramount Pictures   ""Ciche miejsce"" nie jest jednak niszową produkcją, mimo że jej budżet do największych nie należy. To dlatego, choć cisza jest praktycznie jednym z głównych bohaterów, film pełen jest dźwięków. Krasinski woli budować iluzję zachowywania milczenia, niż rzeczywiście kręcić nieme kino, na co zapewne zdecydowałby się twórca skrajnie art-house'owy. To dlatego też reżyser hojną ręką zarzuca fabułę przeszkodami i zwrotami akcji. Niesłysząca córka, żona w ciąży, gwóźdź - chwilami wydaje się, jakby wszystkie plagi egipskie jednocześnie spadły na głowy bohaterów. I choć dla spójności wizji takie podejście wydaje się szkodliwe, to jednak dla zainteresowania filmem jak najszerszego odbiorcy postępowanie to było po prostu niezbędne. Krasinski wykazał się więc i reżyserskim pragmatyzmem i umiejętnościami. Poszedł na kompromis, ale potrafił go atrakcyjnie opakować.  Na pochwałę zasługują też osoby odpowiedzialne za efekty specjalne. Biorąc pod uwagę niewielki budżet produkcji, design potworów jest wręcz znakomity. Wypadają one lepiej od wielu stworów z widowisk kosztujących 10 razy więcej.  ""Ciche miejsce"" powinno więc zadowolić większość widzów. Jest to kino masowe, ale sprawiające wrażenie świeżego i nowatorskiego. Dla Johna Krasinskiego jest zaś z całą pewnością dziełem przełomowym. Na naszych oczach rodzi się nowa gwiazda amerykańskiej reżyserii."
positive,7,"""Niskie"" jeszcze nigdy nie było niżej, a ""wysokie"" – wyżej. Przynajmniej nie w filmografii Lynne Ramsay, która potrafi zamieniać gatunkową pulpę w szlachetne, filmowe tworzywo. Jej najsłynniejszy film, ""Musimy porozmawiać o Kevinie"", wykorzystywał matrycę horroru o dziecku jako wcieleniu czystego zła i opowiadał historię egzystencjalnego cierpienia, które nie sposób złagodzić. W ""You Were Never Really Here"", swojej czwartej pełnometrażowej fabule, autorka również pożycza elementy z kina gatunkowego. I znów dynamicznie zmienia kierunek podróży.  Fabułę zaczerpnięto z książki Jonathana Amesa; to dziwaczne połączenie kina noir, ""Maczety"" i ""Taksówkarza"". Oto Joe (napuchnięty i brodaty Joaquin Phoenix), były żołnierz oraz agent FBI, a obecnie całkiem niezależny facet od mokrej roboty, otrzymuje zlecenie odbicia z rąk stręczycieli córki wpływowego senatora. Nasuwa więc kaptur na czoło, chwyta za młotek i wkracza do przybytku rozpusty razem z drzwiami, rozdając ciosy na prawo i lewo. A że małoletnia Nina (Ekaterina Samsonov) okazuje się seks-zabawką wyjątkowo szemranych typów, znajomi i współpracownicy Joego zaczynają płacić za jego brawurę śmiercią. I tak, bohater, nie mając wielkiego wyboru, wkracza na szlak zemsty (czytaj: odkupienia).  W ""You Were Never Really Here"" trochę się strzela, trochę dźga, krew tryska z rozciętych tętnic, a kawałki mózgu ozdabiają powierzchnie płaskie. Lecz wystarczy rzut oka na posępnego, chrząkającego pod nosem Phoenixa, by zrozumieć, że nie chodzi o to, co się mówi, tylko jak. Ramsay mówi w stylu, do którego nas przyzwyczaiła; bardziej niż kryminalna intryga interesuje ją portret głównego bohatera. Dziw bierze, że Joe w ogóle wstaje z łóżka, skoro prześladuje go tyle demonów, a na życiu kładzie się cieniem tyle traum. Facet lubi się podduszać, eksperymentuje z nożami, cały czas igra ze śmiercią. Koszmar wojny przybiera postać zastrzelonej na froncie dziewczynki, czas pracy dla rządu kojarzy się z furgonetką pełną martwych imigrantek, zaś słodki okres dzieciństwa – z terroryzującym całą rodzinę ojcem. Wszystko to ciągnie bohatera na dno i zarazem motywuje go do działania. Ale jest jeszcze ktoś, kto trzyma jego głowę nad powierzchnią. Relacja Joego z matką (doskonała Judith Roberts) to związek pełen zaskakującej czułości i niegroźnego sarkazmu – zwłaszcza w scenie, gdy mężczyzna błaznuje pod drzwiami łazienki, udając Normana Batesa z ""Psychozy"" Hitchcocka.  Ramsay znów zaprosiła do współpracy operatora Thomasa Townenda oraz kompozytora Johnny'ego Greenwooda z Radiohead. I razem stworzyli kolejną rzeczywistość z pogranicza jawy i snu, w której żyje się i umiera do rytmu tłustych, elektronicznych beatów. Przeszłość splata się z teraźniejszością, czas zostaje skondensowany do zaledwie kilku chwil, oniryczny klimat wylewa się z ekranu, a całość stanowi kapitalny wizualny ekwiwalent stanu melancholii. Niestety, sporo tu również estetycznych banałów, klisz w rodzaju Joego idącego na dno jeziora i poetyckiego namysłu nad fakturą draperii. Coś za coś.    Zagrany brawurowo przez Phoenixa Joe to facet, który po prostu musi mieć w głowie ten cały śmietnik. Sporo widział i swoje wie. Zabijając dla kraju i pracując dla rządu, ""przedawkował"" Amerykę. Ramsay, trochę z wyrozumiałości dla bohatera, a trochę z empatii dla nas, nie kładzie na nim krzyżyka. Zgodnie z dewizą czarnego kryminału, jeśli na jego odkupienie nie byłoby nadziei, cała ludzkość miałaby przechlapane.  "
positive,7,"Trudno pozbyć się myśli, że jednym z formujących doświadczeń z dzieciństwa Wesa Andersona musiała być śmierć psa. Wydarzenie traumatyczne na tyle, że reżyser kompulsywnie odtwarza je w kolejnych filmach, skazując na okrutny los niemal wszystkich czworonożnych towarzyszy swoich bohaterów (wystarczy wspomnieć, jak skończyli Buckley z ""Genialnego klanu"" albo Snoopy z ""Moonrise Kingdom"") Nie od dziś wiadomo zresztą, że pomimo urokliwej fasady kino reżysera pełne jest okrucieństwa. I choć trudno o bardziej sentymentalny obrazek niż cierpiący burek, reżyser nigdy nie zatrzymuje się, by zapłakać nad stratą. Psy umierają u niego nagle, niejako rykoszetem, jako niewinne ofiary ludzkich błędów. Wbrew pozorom, nie ma w tym reżyserskiego sadyzmu, jest raczej rodzaj ironicznego memento mori. Tak czy inaczej, Anderson ewidentnie ma do psów słabość - nic zatem dziwnego, że w końcu poświęcił im cały film.   Sam pomysł tytułowej enklawy brzmi jak wariacja na temat znajdującej się w Japonii Tashirojimy, znanej na świecie jako ""Kocia Wyspa"" z prostego powodu: dwunożni mieszkańcy są tam w zdecydowanej mniejszości. Ale koncept Andersona  brzmi raczej jak prztyczek w nos wszystkich kotofilów, tym bardziej, że to właśnie przedstawiciele owego fandomu są de facto czarnymi charakterami jego historii. Akcja filmu rozgrywa się w niedalekiej przyszłości w japońskim mieście ogarniętym epidemią ""psiej grypy"". By zapobiec kataklizmowi, wszystkie czworonogi zostają wydalone na pobliską wyspę. Zarządzona przez władze psia kwarantanna ma jednak niecne podłoże, ufundowana jest bowiem na szubrawych tradycjach rodu Kobayashi, od wieków wielbiącego koty i życzącego źle psom. 12-letni Atari Kobayashi, najmłodszy przedstawiciel klanu, ochrzczony najbardziej japońską zbitką wyrazową, jaką można wymyślić, postanawia jednak złamać prawo i wyrusza do strefy skażonej, by odnaleźć swojego zesłanego na wyspę psiaka, Spotsa.    Sztuczkę, którą proponuje Anderson, już widzieliśmy. Nie tylko znamy na pamięć arsenał jego autorskich zagrań, ale też wiemy, jak przekłada się on na animowany poklatkowo kontekst. Innymi słowy: niejaki Pan Lis był tu pierwszy. Kto myślał, że obejdzie się bez symetrycznych kadrów, wszechwiedzącego narratora czy Billa Murraya w obsadzie, ten błądzi. Powiew świeżości wnosi jednak szeroko rozumiana otoczka ""japońskości"". I nie chodzi mi tylko o atrakcje w rodzaju sumo, haiku czy sushi (choć ich też nie brakuje). Myślę raczej o japońskim kinie - wszak można by się tu doszukiwać powinowactw z lalkarskimi arcydziełkami Kihachirō Kawamoto. Sam Anderson powołuje się jednak przede wszystkim na inspirację gigantami, Kurosawą i Miyazakim. `Pastiszu brak: Amerykanin trzyma się swojego stylu, co najwyżej delikatnie nagina go do potrzeb opowieści i jej kulturowego kostiumu. Jeśli miałbym typować najbardziej Kurosawowo-Miyazakowski motyw, postawiłbym na sposób wykorzystania otoczenia, przyrody. Są tutaj chwile, gdy Anderson delikatnie rozrzedza narrację, nie ""zagaduje"" akcji głosem narratora czy muzyką. Daje pooddychać pustej przestrzeni w kadrze, wsłuchuje się w szum wiatru w tle, pozwalając odczuć postapokaliptyczny klimat Wyspy Psów, pierwotnie służącej jako wysypisko śmieci. Niewiele tu jednak zen; równie niewiele kawaii (aczkolwiek lalkowe psy mają swój nieodparty urok). Anderson  eksploatuje raczej dziwność, ekscentryczność Japonii, na przykład w pełnej krwawych detali scenie przygotowywania lokalnej potrawy.   Łatwo byłoby go oskarżyć o artystyczne kolonizowanie Japonii, o protekcjonalne orientalizowanie Innego. Równie łatwo jednak kontrargumentować, że film powstał przecież przy aktywnym udziale lokalnych twórców, co więcej: wszyscy Japończycy mówią tu w swoim ojczystym języku. Reżyser zresztą zmyślnie tematyzuje ten wątek: snuje opowieść o komunikacyjnych impasach, bawi się translatorskimi absurdami, włącza motyw tłumaczenia w akcję filmu. Tłumaczenia - oraz jego braku. Bo kiedy mały Atari (głos Koyu Rankina) trafia do zakazanej strefy, spotyka sforę szczekającą głosami amerykańskich gwiazd: Edwarda Nortona, Bryana Cranstona, Billa Murraya. Żadna ze stron nie rozumie tu drugiej - jak to między ludźmi i psami bywa. Anderson jednak sprytnie pozwala widzom usłyszeć świat psimi uszami, dla których ludzka mowa brzmi jak - nie przymierzając - japoński dla Amerykanina (swoją drogą ciekawe, jak zostanie to rozwiązane w japońskiej wersji językowej). Zamiast demonizowania Obcych, widzę tu raczej próbę oswojenia obcości.   Temat ""pies"" zaprasza przecież do refleksji nad tym, skąd biorą się rozmaite cudowne porozumienia ponad podziałami. Nieprzypadkowo na głównego bohatera filmu wyrasta Chief (Cranston), bezpański kundel, który nie rozumie sentymentu, jakim jego kumple ze sfory darzą ludzi. Nie chce aportować, z zasady nie ""siada"". To wyrzutek wśród wyrzutków, który - mimo wszystko - powoli oducza się wypracowanych przez lata odruchów agresji. ""Wyspa psów"" dość nieoczekiwanie nabiera tu aktualnego politycznego wymiaru. Anderson pokazuje przecież, jak powstają nieporozumienia, opowiada o uprzedzeniach, które biorą się z mitów, plotek, przyzwyczajeń. Tak jest z krążącą wśród wyspiarskich czworonogów legendą o psach-kanibalach. Albo z pielęgnowaną przez ród Kobayashi nienawiścią do psów, przekazywaną z pokolenia na pokolenie i prowadzącą na manowce propagandy, totalitaryzmu i pso-bójstwa.    Jesteśmy zatem w domu: jak zawsze, Anderson po prostu szuka rodziny: niekoniecznie idealnej, niekoniecznie nawet biologicznej (kontestujący ideały Kobayashich Atari jest zresztą adoptowany). Niech będzie, że ""skundlonej"" i ""nieczystej rasowo"". Odnajduje ją w końcu nie w jedności, a w kumulujących się sprzecznościach: w precyzyjnych kadrach rozbijanych przez celowo toporne efekty, we wdzięku psich bohaterów zaburzanym przez chorobliwy kaszel, w słodyczy rozcieńczanej aktami przemocy. Jak to z psem bywa: może ugryźć, może i polizać, ale bierzesz go w całości - takim, jakim jest.       "
positive,7,"Reżyserowanie filmu na podstawie własnej powieści to zadanie podwyższonego ryzyka. Przed kilkoma laty przekonał się o tym choćby Michel Houellebecq, którego ""Możliwość wyspy"" została zmiażdżona przez krytyków filmowych z całego świata. Donato Carrisi w ""Dziewczynie we mgle"" nie ma jednak ambicji na miarę autora uznawanego za jednego z najbardziej przenikliwych intelektualistów naszych czasów. Włoski pisarz w swym reżyserskim debiucie stara się – tylko albo aż – o dostarczenie nam niegłupiej rozrywki. Trzeba przyznać, że z tak zakrojonego zadania Carrisi wywiązuje się niemal bez zarzutu.           ""Dziewczyna…"" zaczyna się klimatycznie, lecz niespecjalnie oryginalnie. Akcja filmu toczy się w fikcyjnym miasteczku Avechot, które leży we włoskich Alpach, ale równie dobrze mogłoby znajdować się gdzieś pomiędzy Fargo a Twin Peaks. Miejscowość była niegdyś popularnym kurortem, lecz od tego czasu turyści porozjeżdżali się gdzie indziej, a tubylcy uciekli od rozczarowującej rzeczywistości w postępującą fiksację religijną. Wystarczy rzut oka na rozmodlonych bohaterów z wielkimi krzyżami na szyjach, filmowanych niczym członkowie sekty z ""Dziecka Rosemary"", by zorientować się, że społeczność ta skrywa mroczne tajemnice. I rzeczywiście – pewnego dnia znika bez śladu 16-letnia Anna Lou – wzorowa i pobożna uczennica. Wydarzenie to wywołuje popłoch w całej okolicy.  Gdy spodziewamy się, że ""Dziewczyna…"" na dobre ugrzęźnie w schematach opowieści o złu czającym się za fasadą prowincjonalnego spokoju, Carrisi serwuje nam pierwszą z wielu niespodzianek. Bardziej niż samo rozwiązanie zagadki reżysera wydaje się interesować wyznaczona do tego celu osoba. Inspektor Vogel, w brawurowej interpretacji Toniego Servillo, ma w sobie coś z najsłynniejszego bohatera wykreowanego przez włoskiego gwiazdora – Jepa Gambardelli z ""Wielkiego piękna"". Choć aktor zamienił tym razem jaskrawe marynarki na elegancki czarny płaszcz, zachował zaprezentowany już w filmie Paola Sorrentino magnetyzm spojrzenia i rozsadzającą ekran charyzmę. Vogel, podobnie jak Jep, wydaje się przekonany, że ""wszystko jest sztuczką"", a najważniejszą cechę charakteru stanowi umiejętność zwrócenia na siebie uwagi.           Ekscentryczne zachowanie Vogela wzbudza niemałe kontrowersje. Dzieje się tak choćby w scenie, gdy inspektor staje na centralnym placu miasteczka i zaczyna rytmicznie klaskać, przyciągając uwagę całej okolicy. Jak wyjaśnia później, zrobił to, by udowodnić, że w takim miejscu jak Avechot żadne wydarzenie nie może przejść niezauważone, a ktokolwiek porwał Annę Lou musi być w zmowie z mieszkańcami. Vogel jest zatem geniuszem, którego niekonwencjonalne metody mogą okazać się jedynym ratunkiem dla coraz bardziej komplikującego się śledztwa? A może to narcyz skupiony jedynie na uzyskaniu rozgłosu? Wątpliwości te przybierają na sile zwłaszcza, gdy Vogel chętnie zaczyna korzystać z pomocy szturmujących Avechot dziennikarzy.  Ukazanie ryzykownej gry pomiędzy inspektorem a przedstawicielami mediów stanowi istotny wątek mający wznieść ""Dziewczynę…"" ponad poziom konwencjonalnego kryminału. Carrisi wykorzystuje go do napiętnowania ludzkiej pogoni za sensacją i nadawania przestępstwom rangi newsowych spektakli. Nawet jeśli włoski film nie wydaje się pod tym względem specjalnie odkrywczy, nie sposób zaprzeczyć, że ukazany w nim mechanizm co jakiś czas potwierdza swoją upiorną aktualność (wystarczy wyjrzeć na własne podwórko i przyjrzeć się wrzawie wokół ""sprawy Tomasza Komendy"").  Niestety, pod koniec filmu Carrisi wpada we własne sidła i sprawia wrażenie, jakby chciał na siłę uatrakcyjnić snutą przez siebie opowieść. Im bliżej le grande finale, kolejne zwroty akcji – do tej pory znakomicie kontrolowane przez reżysera – wydają się coraz bardziej efekciarskie i wydumane. Towarzyszący ostatecznemu rozwiązaniu zagadki niedosyt intelektualny w pełni rekompensują jednak gwarantowane przez ""Dziewczynę…"" emocje. Trudno bowiem o lepszy komplement dla filmu sytuującego się na pograniczu kryminału i thrillera niż ciarki, które przechodzą nam po plecach w kilku kulminacyjnych momentach seansu."
negative,4,"Tajemnica rozwiązana. Bóg mieszka w słonecznej Patagonii, chowa się za drzewami, pluska w strumykach, spogląda na świat oczami dzikich zwierząt i przemawia głosem papieża Franciszka. Teraz, kiedy macie już z głowy najważniejsze pytania, możemy przejść do rzeczy: Bóg istnieje, ale i tak jest średnio.            Małoletni Andrew ucieka z domu i obiera kurs na położone w górach, jezusowe sanktuarium. To odważna decyzja, która niestety pociąga za sobą poważne konsekwencje. W ślad za nim – niczym dobre duszki – podążają szkolni przyjaciele, dzieciaki zróżnicowane etnicznie (dobra wiadomość) i interesujące jak paczka gwoździ (zła wiadomość). Stawką jest nie tylko wiara, ale też miłość, przyjaźń oraz parę cennych lekcji życia. Ich skarbnicą pozostaje w filmie Ewangelia – rzecz dobra na każdą okazję, moralny i duchowy drogowskaz dla zagubionych. Nie będę z tym polemizował, oczekiwałbym po prostu lepszego filmu na ten temat.            Wyobrażam sobie, że papier nieźle zniósł tę historię. Mamy grupę dzieciaków, jest podróż w ważnym celu, są niebezpieczeństwa oraz chwile wytchnienia. Wszystko odhaczone jak należy, w końcu kino przygodowe dla najmłodszych rządzi się swoimi prawami. A jednak fakt, że reżyserski tandem Charlie Mainardi-Graciela Rodriguez Gilio trzyma się najważniejszych gatunkowych reguł, niewiele tutaj zmienia. Każdą z postaci opatrzono pojedynczą cechą charakteru, napięcia nie stwierdzono, pojęcia takie jak ""dramaturgia"" czy ""inscenizacja"" nie zmieściły się w reżyserskim słowniku, w dodatku akcja toczy się jak wóz z węglem. Zmiękczająca obraz mgiełka pokrywa każdy kadr, jakby całość rozgrywała się u Pana Boga na ganku, a montażysta i operator wyrabiają najwyżej ćwierć normy. Mówiąc krótko, formalna i narracyjna mizeria.    Rozciągnięta do pełnego metrażu katecheza uczy tolerancji, miłości do bliźniego, zaś w jej definicję wpisane są oczywiście papieskie refleksje na temat empatii. Papieża mamy udanego, więc na poziomie ideowym film jest mądry i lekkostrawny – zwłaszcza gdy mówi o naturze jako bożym domu i altruizmie jako najwyższej cnocie. Problem w tym, że filmowi brakuje witalności i jakiegokolwiek ciężaru. Chwilami aż chciałoby się sprowadzić małych wędrowców na ziemię. Pokazać im, że życie nie jest wcale takie proste, jak im się wydaje – nawet pod skrzydłami Najwyższego."
negative,4,"W Stanach Zjednoczonych ""Złe psy"" zaledwie przemknęły przez kina, ponieważ ich głównym kanałem dystrybucji miały być cyfrowe wypożyczalnie oraz serwisy streamingowe. Biorąc pod uwagę, że twórcą jest laureat Oscara, a w głównych rolach wystąpili aktorzy z dorobkiem, taka sytuacja może budzić zdziwienie. Ale tylko do czasu, aż obejrzycie sam film. Adaptacja powieści JP O'Donnella to drugoligowy sensacyjniak spod znaku neo-noir: z historią, którą widzieliście już trylion razy (w nierzadko lepszym wydaniu), oraz grającą na pół gwizdka obsadą. Zapomnijcie o nim szybciej, niż zdołacie powiedzieć ""stół z powyłamywanymi nogami"".       Karl Urban     Bohaterem ""Złych psów"" jest detektyw Danny Gallagher (Karl Urban), który bierze udział w akcji pod przykrywką. Sprawy idą w złym kierunku, w ruch idą pistolety, ginie dwóch policjantów. Danny trafia na trzy lata do więzienia. Jakby tego było mało, zostaje mu przyczepiona łatka sprzedajnego gliny, który zdradził kolegów po fachu. Po wyjściu na wolność mężczyzna pomimo przestróg jedynego przyjaciela (Andy Garcia) próbuje odkryć, kto wrobił go w przestępstwo. Niespodziewanie trafia na ślad zbrodni, w którą mogli być zamieszani wysoko postawieni oficjele. Ani się Danny obejrzy, a będzie miał na karku policję, snajperów i opłaconych łamignatów.  Filmowe śledztwo wiedzie przez terytorium dobrze znane miłośnikom czarnego kryminału: jacht handlarza narkotyków, zatłoczony strip klub i opustoszały plac budowy, elegancką willę skorumpowanego urzędnika oraz nieco mniej wystawną kryjówkę speca od materiałów wybuchowych. Ekran zaludniają upadłe damy, nieświęci księża oraz mundurowi, których poczucie humoru jest równie ciężkie co pięści. Ktoś zmaga się z moralnymi dylematami, ktoś inny ze wspomnieniem utraconej miłości. Scenarzysta i reżyser Bobby Moresco (""Miasto gniewu"") nie ma niestety pomysłu na to, jak z tych dobrze znanych widowni elementów ułożyć nową zaskakującą kompozycję. Intrydze brakuje nerwu, sceny akcji nie podnoszą ciśnienia, zaś strona realizacyjna przywodzi na myśl telewizyjne ""procedurale"" z lat 90. w stylu ""Strażnika Teksasu"" albo ""Nasha Bridgesa"". Rutyna bije również z Sofii Vergary i Andy'ego Garcii, którzy na drugim planie wcielają się w istotne dla fabuły postacie femme fatale oraz eksgliniarza z koneksjami. Oboje sprawiają wrażenie, jakby myślami byli już w kolejce do okienka bankowego.       Karl Urban     Jedynym członkiem obsady, który gra na miarę swojego talentu, jest Urban. Znany m.in. z ""Dredda"" oraz cyklu ""Star Trek"" aktor tworzy postać charyzmatycznego twardziela w starym stylu: zmęczonego życiem, równie biegłego w wymierzaniu ciosów i rzucaniu ironicznymi odzywkami, z nieodłącznym papierosem przyklejonym do poobijanej facjaty. Ten zły pies zasługiwał na lepszy film. "
negative,4,"Do wszystkich gringos: mamy narkobiznes, obcinamy palce, a każdy obywatel - żeby legalnie kupować alkohol i chodzić na wybory - musi chociaż raz uprowadzić zagranicznego turystę. Ładnie to u nas bywa tylko w trakcie ulicznej fiesty. No i w barach. Jeśli Hollywood stale karmi widzów podobnymi ""pocztówkami"" z Meksyku, nie dziwmy się później, że stereotypy powiela nawet sam prezydent USA (no dobra, żartuję, mówimy jednak o Donaldzie Trumpie). A ""Raz się żyje"" to przecież nie ""Sicario"", a komedia z cyklu ""życiowy nieudacznik kontra niesprzyjające okoliczności"". Twórcy (reżyseruje Nash Edgerton) prawdopodobnie zaczęli zabawę od spisania własnych pomysłów miłą dla oka prozą - miało być śmiesznie, sensacyjnie i przewidywalnie. Niestety, skończyło się tylko na tym ostatnim przysłówku.       David Oyelowo,  Charlize Theron,  Joel Edgerton     Przede wszystkim nie sprawdza się David Oyelowo - szekspirowski aktor, wspaniały jako Martin Luther King w ""Selmie""  - w archetypowej roli uczciwego, lecz naiwnego prostaczka. Oyelowo gra Harolda, pracownika korporacji farmaceutycznej, który z dnia na dzień odkrywa, że po latach harówy ma zostać wysiudany z firmy bez grosza przy duszy. Cały korpo-przekręt dotyczy między innymi interesów z kartelem narkotykowym, a bohater, działając od lat jako biznesowy łącznik z Meksykiem, postanawia skorzystać z zamieszania i nie tylko zgarnąć dla siebie nieco gotówki, ale też dokonać zemsty na dwulicowym szefie, jego współpracownicy oraz własnej niewiernej żonie. W tym celu finguje własne porwanie, co - jak uczą żelazne reguły gatunku - nieuchronnie prowadzi do całego festiwalu porwań zupełnie realnych. Już za chwilę Haroldowi będą deptać po piętach naprawdę ""grubi"" zawodnicy, ten z kolei zachowa zupełnie poważną, niepasującą do konwencji twarz.       Charlize Theron     Brytyjsko-nigeryjski aktor zdecydowanie nie uniósł komediowej sztangi. Więcej - twórcy nie zapewnili mu żadnej asekuracji, żadnego sensownego tła czy ramy. Dialogi są słabo napisane, sytuacje nakreślono sztampowo, w sposób ""rwany"" i bez puenty, z kolei pozostali bohaterowie to już gatunkowe kopiuj/wklej. Harold roztacza wokół siebie atmosferę porażki, płaczliwej naiwności, melancholii - i jest w tym bardzo autentyczny, tak jakby Oyelowo grał nie błazna, lecz Hamleta. Wierzymy w serię życiowych tragedii, które spadają na bohatera w jednym momencie, trochę jak na biblijnego Hioba; wierzmy w jego ciężką pracę, uczciwość, prostoduszność, za które należy mu się długie życie na rajskiej wyspie z milionem dolców w kieszeni. Tylko co z humorem? Gdzie go szukać? W nagłych atakach paniki Harolda - na widok igły czy pistoletu (to raczej wzmacnia wizerunek smutnego niedojdy)? W afrykańskim akcencie (to byłaby już gruba rasistowska przesada)? A może w ogóle poza Haroldem - na przykład w ""sucharach"" narkotykowego bossa, który za słabą znajomość dyskografii Beatlesów daje kulkę w łeb (he he he...)? Albo na złotym kolczyku Charlize Theron w roli przełożonej, która dla kariery zajrzy w każdy rozporek, oszpeci każdą rywalkę, a podwładnych spuści w brudnym klozecie?       David Oyelowo,  Charlize Theron     Wizerunek korporacji i udanego american dream zapewnia zresztą kolejny ból w lędźwiach - wychodzi na to, że z systemem generalnie wszystko ok, tylko ludzie czasami nawalają, chciwość ich zaślepia, źli są po prostu, no, taka zwyczajna proza życia. Migranci z Afryki - jak nasz nieszczęśnik Harold - niech lepiej przejdą w tryb chilloutu, nie biorą wszystkich przechwałek i obietnic szefa na serio, a najlepiej – od razu poszukają szczęścia na jakiejś fajnej wysepce z bananowcami (he he he...). I nie bijcie twórców za tekturowy meksykański kartel - to miał być tylko taki pretekst, równie dobrze mogli wziąć polskich ""pierogarzy"" z Greenpointu albo rosyjskich dresów w ładach. W filmie zaplanowanym jako produkcyjniak nawet schematyczność wydaje się niespójna (o ile to w ogóle możliwe), trochę na zasadzie: wiemy do czego zmierzamy, ale wrzućcie jeszcze to, i może trochę tego, i jeszcze paru nowych bohaterów, o, a ten ma fajną brodę, a tamten śmiesznie się kiwa. Aż przypomina się stare meksykańskie przysłowie: jeśli chcesz żyć krótko, za to treściwie, nie wchodź dwa razy do tej samej rzeki. A już na pewno nie z takimi gringos.   "
positive,5,"Gatunek horroru można czytać jako ciąg przestróg. Nie wychodź po zmroku, nie uprawiaj seksu, nie rób tego, nie rób tamtego, najlepiej zostań w domu i oglądaj horrory o tym, czego nie powinieneś robić. Ewentualnie idź do kina. Towarzyska gierka ""prawda czy wyzwanie"" to zatem doskonały materiał na ekranową grozę - skomponowano ją bowiem według tego samego przepisu, co horror: nutka transgresji plus szczypta moralizatorstwa. Nazwa zabawy jest oczywiście przewrotna - równie dobrze mogłaby brzmieć ""wyzwanie czy wyzwanie"" - bo przecież właśnie próba szczerości nieraz bywa tą bardziej ryzykowną. W podtekście mamy tu konserwatywne przesłanie: ""nie rób tego, czego miałbyś się potem wstydzić"". Pod pozorem łamania reguł gierka sprzedaje nam zatem ich wzmocnienie - i ""Prawda czy wyzwanie"" nie próbuje w żaden sposób przemodelować tego układu. Prawda o filmie Jeffa Wadlowa jest więc taka, że w rzeczywistości nie jest on żadnym wyzwaniem. Ale choć reżyser nie wystawia na próbę matryc gatunku, to też nie nadużywa naszej dobrej woli.            Lucy Hale,  Tyler Posey,  Hayden Szeto,  Violett Beane   Universal Pictures  Innymi słowy: standard. Opowieść o grupce studentów, którzy pojechali do Meksyku imprezować, a wrócili stamtąd z demoniczną klątwą na karku, stanowi przecież przykładną wyliczankę gatunkowych tropów. A przy okazji wzorcową litanię zakazów/nakazów. Po pierwsze: nie jedź do Meksyku. Po drugie, trzecie, piętnaste: nie flirtuj z nieznajomymi, nie okłamuj przyjaciół, nie zdradzaj partnerów, nie kłam, nie przechwalaj się, wkuwaj zamiast się alkoholizować. A przede wszystkim unikaj starych kościołów po zmroku - zwłaszcza jeśli na ogrodzeniu napisano ""nie wchodzić"" (a że napisano hiszpańsku, to lepiej nie lekceważ nauki obcych języków). Wadlow i jego zastęp scenarzystów grają w grę starą jak gatunek ""młodzieżowego horroru"": obsadzeni z rozdzielnika bohaterowie (kujonka, puszczalska, przystojniak, błazen) muszą stawić czoła konsekwencjom imprezy, która posunęła się za daleko - i już.  Zabawa polega więc na tym, czy da się zaskoczyć widza tym, co widział już dwieście razy. Jakie wymyślne wyzwania staną przed bohaterami, jakie niewygodne prawdy będą musieli ujawnić? Nie powiem, wyjściowy pomysł jest całkiem nośny, bo pozwala na sporo inwencji, jeśli chodzi o sposoby upokarzania i eliminowania bohaterów. Inscenizacja Wadlowa jest jednak równie konserwatywna, co jego ukryte przesłanie. Choć koncept ""Prawdy czy wyzwania"" leży niedaleko cyklu ""Oszukać przeznaczenie"", to nie oczekujcie graniczącej z absurdem przesady, z jakiej zasłynęła tamta seria. Nie oczekujcie też wiele krwi - ani generalnie strachu. Reżysera stać głównie na garść jump-scare’ów oraz spieniężanie głupoty bohaterów, którzy nawet po zidentyfikowaniu zagrożenia nie mogą przestać rozdzielać się pod coraz to błahszymi pretekstami. Oryginalny tytuł filmu - ""Blumhouse’s Truth or Dare"" - zawiera w sobie nazwę studia, które wyrobiło sobie renomę odnowiciela gatunku. ""Prawdzie czy wyzwaniu"" daleko jednak do sprytnych zabaw z konwencją w rodzaju ""Split"" czy ""Creepa"" - nie mówiąc nawet o przełomowych tytułach w rodzaju ""Uciekaj!"".       Sophia Ali,  Lucy Hale,  Tyler Posey,  Violett Beane   Universal Pictures  Mimo to Wadlow zachowuje się miejscami, jakby sednem jego filmu był komentarz obyczajowy, a motorem intrygi - napięte relacje między bohaterami. Mamy tu więc prawdziwe horrory 20-latków: social media, samobójstwo, daddy issues, coming out, widmo alkoholizmu i trudne rozmowy o pracę. Warstwa psychologiczna jest jednak cieniutka, bo motywacje bohaterów - zaplątanych w trójkąty miłosne, wzajemne żale i pretensje - zbyt wiele zawdzięczają przymusowi scenariuszowego komplikowania. W rezultacie aktorzy grają nie tyle postacie, co kolejne zwroty fabularne. Z drugiej strony - trochę o to tu chodzi. Cała frajda obcowania z ""Prawdą czy wyzwaniem"" (bo film koniec końców jakąś tam frajdę sprawia) to przecież frajda trashowa. W cenie są zatem ironia, upodlenie i odmóżdżenie. Mniejsza o wiarygodność czy logikę: nie ma większego szczęścia, niż film robiący nagły zwrot ot tak, bo można; nie ma większej radochy, niż bohaterowie porzucający swoje ideały w nagłych przypływach samolubstwa i hipokryzji. Nie od dziś wiadomo, że horror leży niedaleko komedii, i jeśli ""Prawda..."" da początek serii filmów, mała sugestia na kolejne odsłony: poproszę bliżej tej drugiej."
positive,8,"Zapnijcie pasy, chwyćcie się poręczy i uważajcie, bo [person=2504277]Jo Seon-ho[/person] przygotował dla Was przygodę pełną niespodzianek. Opowiadana przez reżysera historia nieustannie się przekształca, pozostając jednocześnie intrygująco niezmienną. Do tego wszystkiego ""Pętla"" składa się z wielu typowych dla koreańskiego kina elementów. Jest mieszanką stylów, konwencji i gatunków. W rękach debiutującego reżysera ławo mógł powstać z tego bajzel. [person=2504277]Jo Seon-ho[/person] mimo braku innych tytułów na koncie potrafił zapanować nad rozgardiaszem i przygotował dzieło proste i zarazem bardzo satysfakcjonujące.                    Pierwsze minuty ""Pętli"" zapowiadają przesłodzone kino familijne. Zapracowany ojciec przekomarza się z córką. W wymienianych sms-ach wyczuwamy miłość, ale też głębokie pokłady zawiedzionego zaufania. W tle rozbrzmiewają słodkie dźwięki k-popu. Po takim początku należałoby się spodziewać filmu o zakopywaniu przepaści między ojcem a córką, którą to ten przez lata zaniedbywał. Reżyser nie kłamie, ale jednocześnie zwodzi widzów, ponieważ owa walka przybierze nieoczekiwaną formę. Już chwilę później jesteśmy bowiem świadkami tragedii. Dziewczynka zostaje potrącona na przejściu dla pieszych przez taksówkę. Ojciec nie zdążył jej uratować. Radosny klimat pryska jak bańka mydlana.  Zanim widz dojdzie do siebie po szoku, jaki wywołał kontrast między słodkim początek a tragicznym wypadkiem, reżyser zaskoczy kolejną woltą. Oto wracamy do początku i bohater znów przeżywa ten sam dzień – z tym samym tragicznym finałem w postaci śmierci córki. I tak w kółko. Przez kilkanaście minut [person=2504277]Jo Seon-ho[/person] pokazuje nam desperackie próby zmienienia przez ojca biegu zdarzeń tak, by dotrzeć do dziewczynki na czas i zapobiec wypadkowi. Sekwencja ta nie jest może tak widowiskowa, jak w ""Na skraju jutra"", za to emocjonalnie sprawdza się doskonale. Reżyser bezbłędnie uchwycił paradoksy pętli czasowej i to jak z pozoru banalnie prosta próba zmienieniami przebiegu wydarzeń w rzeczywistości jest czymś niemożliwym do wykonania.          A to dopiero pierwszy akt filmu! Zanim ""Pętla"" dobiegnie końca, reżyser zdąży zaserwować widzom jeszcze sporo niespodzianek, zarówno dotyczących fabuły, jak i formy. Elementy SF stanowią dla niego jedynie pretekst, by zabrać widzów do piekła, by poruszyć egzystencjalne tematy zbrodni, kary, zemsty i odkupienia. ""Pętla"" to kino dynamiczne i stonowane zarazem, pełne akcji oraz scen rodem z klasycznego melodramatu. Doświadczymy mroku na dnie ludzkiej duszy i poznamy, czym jest światło nadziei. Film [person=2504277]Jo[/person] przypomina misteria – religijne doświadczenie oferujące jego uczestnikom katharsis.  Jest w tym wszystkim jeden haczyk. Aby móc w pełni zachwycić się ""Pętlą"", trzeba zaakceptować formę, która europejskiego widza może odstręczać nadekspresyjną grą aktorską w najpoważniejszych emocjonalnie momentach, oraz ckliwość, którą nasz krąg kulturowy utożsamia raczej z kiczem niż artyzmem. Warto jednak oswoić się z tym, jak film został nakręcony, by odkryć, że ""Pętla"" to dzieło naprawdę świeże i – co najważniejsze – poruszające."
positive,8,"Jedyny w okolicy uczciwy człowiek, który w dusznej rzeczywistości zabitej dechami prowincji próbuje ocalić swoją godności w skorumpowanym świecie, to częsty motyw w literaturze i kinie. Okazuje się aktualny pod każdą szerokością geograficzną, w każdym czasie i ustroju – także w Iranie ajatollahów. Reżyserowi i scenarzyście ""Uczciwego człowieka"", Mohammadowi Rasoulofowi, udało się jednak przedstawić ten znany widzom fabularny trop w interesujący sposób.           Na irańską prowincję patrzymy z punktu widzenia ciągle młodego mężczyzny, Rezy. Reza próbuje prowadzić farmę z hodowlą ryb, jego żona kieruje miejscową szkołą dla dziewcząt, wspólnie wychowują syna. Reza nie jest tutejszy. Wielu miejscowych patrzy na niego z nieufnością. Nie tylko dlatego, że jest z zewnątrz – Reza nie chce wchodzić w różne lokalne układy, a w dodatku sam ma pełno kłopotów. Bank naciska na spłatę pożyczki, tajemnicza Firma usiłuje wymusić na nim sprzedaż farmy, a reprezentujący ją w prowincji sąsiad – głowa budzącej postrach w okolicy rodziny –  wchodzi z Rezą w ostry konflikt.   Na każdym kroku mężczyzna zachęcany jest, by zawarł kompromis z rzeczywistością, ugiął się, pokłonił przed kim trzeba, a komu trzeba – zapłacił pod stołem. Stawką jest nie tylko godność Rezy, ale także przyszłość jego rodziny. Widz sam nie wie, czy ma kibicować jego uczciwości, czy temu, by Reza w końcu nauczył się grać wedle skorumpowanych reguł świata, w jakim żyje i zatriumfował nad swoimi prześladowcami.           Rozumiemy etyczny opór Rezy, gdyż irańska prowincja sprawia wrażenie do cna zepsutej, wewnętrznie przegnitej. Za pozorną gościnnością miejscowych kryje się lodowaty egoizm i gotowość do wykorzystania każdego, kto nie jest dość silny, by się bronić. Ludowa pobożność łączy się z okrucieństwem wobec inaczej myślących – przejmujący jest drugoplanowy wątek, pokazujący, jak społeczność i irańskie państwo traktuje niemuzułmańską rodzinę z okolicy. Rządzą mętne, niejasne, klanowo-rodzinne układy i pogrążający wszystko w tępym stuporze leniwy konformizm. W mieście, skąd uciekł Reza, nie jest dużo lepiej – całe jego pokolenie wydaje się politycznie przegrane i przytłoczone przez rzeczywistość Iranu XXI wieku.  Reza przypomina bohaterów polskiego kina moralnego niepokoju. Albo rosyjskiego inteligenta z jakiejś opasłej powieści, udręczonego na prowincji, gdzie wygnała go tępo brutalna polityka kolejnego cara – białego lub czerwonego. Motyw walki o ocalenie własnej ziemi przed zakusami chciwości innych przywodzi na myśl z kolei ""Lewiatana"" Andrieja Zwiagincewa.            ""Uczciwy człowiek"" nie jest aż tak wybitnym filmem jak rosyjskie arcydzieło. Brakuje mu formalnej dyscypliny, poetyckiej intensywności, bogactwa polityczno-religijnych alegorii. Z pewnością warto by bardziej przyłożyć do konstrukcji ostatniej części filmu, gdy akcja trochę niepotrzebnie się gmatwa i wikła w nie najlepsze fabularne rozwiązania.   Przy wszystkich możliwych zastrzeżeniach jest to jednak bardzo dobre kino. Reza Akhlaghirad jako Reza tworzy przejmującą, charyzmatyczną, zbudowaną oszczędnymi środkami wyrazu kreację. Reżyser nie ułatwia sobie zadania, nie moralizuje naiwnie. Nie potępia bohaterów, tylko uważnie studiuje mechanizmy, jakie prowadzą ich do niskich, małostkowych, bezmyślnie okrutnych czynów. Zakończenie filmu nie daje widzowi łatwych moralnych satysfakcji, komplikuje nasze sądy na temat świata przedstawionego, zostawia z niełatwym dylematem i poczuciem wielkiej niejednoznaczności. Jak na dobrze skrojone kino społeczne przystało."
positive,7,"Początek jest mocny. Więcej – to jeden z najmocniejszych komentarzy do współczesnych praktyk bieda-turystyki, jakie zdarzyło mi się oglądać w kinie. Siedzimy wciśnięci w fotele autokaru wycieczkowego, za oknem przewija się zambijski busz, w tle zawodzi Vivaldi. Marszrutka dojeżdża do drucianego ogrodzenia, turyści odkorkowują lufy aparatów i czekają na początek safari. Spodziewamy się pocztówki z lwem, zebrą i antylopą, lecz za płotem – w równych rządkach – siedzą stare kobiety. Do pleców ktoś przyczepił im białe wstążki – żeby nie odleciały i nie zaczęły porywać dzieci, mordować niewinnych. Wiedźmy – atrakcja hołubiona przez lokalny rząd – jakby na skinienie niewidzialnej batuty zaczynają szczerzyć kły i pohukiwać. A turyści się cieszą, bo wreszcie dostali kawałek ""prawdziwej Afryki"" – tradycyjnej, ""magicznej"", ""pierwotnej"". Przesąd zamienił się w przemysł.            Jest to przy okazji scena, która w pigułce oddaje specyfikę tego filmu – ""Nie jestem czarownicą"" przecina przynajmniej kilka różnych granic. Satyra społeczna spotyka się z realizmem magicznym, krytyczne ostrze – wymierzone w praktyki postkolonialne, ale także w mizoginię afrykańskiego społeczeństwa – raz po raz natrafia na odśrodkową siłę pięknych, surrealistycznych obrazów. To błyskotliwy debiut, chociaż – jak większość debiutów – mocno nierówny. Rungano Nyoni – Brytyjka o zambijskich korzeniach – postawiła na epizodyczną strukturę, dlatego na dwa świetne momenty zwykle przypada ten trzeci, słabszy. Jednocześnie nie jest to typowy przypadek festiwalowego art-house'u, bo od średniej odbiega przystępnością. Wielka w tym zasługa swoiście ""dwubiegunowej"" tonacji filmu: melancholia, cierpienie i wyzysk splatają się z wyjątkowym poczuciem humoru reżyserki, która na kanwie banalnych sytuacji inscenizuje groteskowy teatr absurdu.   Nyoni wciąga nas w historię 9-letniej Shuli – sieroty oskarżonej o czarownictwo i zesłanej do rezerwatu dla wiedźm. Po serii pseudotradycyjnych rytuałów, dziewczynka sama musi zdecydować o swoim przyszłym losie – albo zaakceptuje białą wstążkę przyszpiloną do pleców, albo zamieni się w ""kozę"": wyrzutka, którego każdy współplemieniec może bezkarnie zabić. Jej wybór nie ma zatem wiele wspólnego z dobrowolnością – w istocie Shula, jeśli chce przeżyć, musi zrezygnować z osobistej wolności i poddać się regułom przesądu. Niepodzielną władzę nad komuną wiedźm sprawuje pan Banda, minister turystyki i rekreacji, który zmusza stare kobiety do ciężkiej pracy w polu i czerpie zyski z wystawiania ich ciał na pokaz. Do Shuli wyrabia sobie stosunek jeszcze bardziej ""komercyjny"", bo magiczne moce dziewczynki zdają się naprawdę działać, a hojni mieszkańcy przynoszą w podzięce kosze z darami. System fabrykowania egzotyki zyskuje więc mocną legitymację społeczną i polityczną, a za rządową magią kryje się mechanizm podtrzymywania patriarchalnych stosunków – jak mówi żona Bandy, dawna wiedźma, ""wstążki pozbywasz się, robiąc to, co ci każą, i słuchając męża"". Tyle że Shula nie daje się łatwo sprowadzić do roli eksponatu i zaczyna z coraz większą siłą akcentować własną podmiotowość.           I chociaż ""Nie jestem czarownicą"" to czysta fikcja, film ma mocne oparcie w faktach i opowiada o autentycznych praktykach. W niektórych zakątkach Afryki oskarżenia o czary również dzisiaj stosuje się jako narzędzie społecznej kontroli – to tyleż element tradycji religijnych, co środek służący osobistej zemście i pomówieniu (np. jeśli chcemy pozbyć się z wioski nielubianej teściowej, czego doświadcza jedna z bohaterek filmu). Nyoni – pracując nad scenariuszem – spędziła podobno kilka tygodni w jednym z takich ""obozów"" dla wiedźm, wysłuchując traumatycznych historii poniżonych i wygnanych kobiet. A jednak realizm społeczny nie jest w moim odczuciu tym, co w debiucie młodej reżyserki intryguje najmocniej. O wiele ciekawsze są wszystkie te surrealistyczne momenty, w których nowoczesne technologie i kolonialna spuścizna białego człowieka wchodzą w interakcje z lokalną tradycją, nawzajem się podważając i kompromitując. Czasami są to wizje czarne, mocno fatalistyczne – jak w scenie programu telewizyjnego, kiedy Banta, z pełną aprobatą prowadzącego i publiczności, zachwala zdolności Shuli i próbuje handlować ""magicznymi"" jajami. Innym razem krytyczny humor jedynie delikatnie muska nasze kolana, czego przykładem jest pysznie ironiczny obraz wiedźm kupujących peruki ""stylizowane"" na Beyonce czy Rihannę – ikony czarnej popkultury. Ulotna obecność rozpoznawalnych, wyemancypowanych kobiecych ciał w afrykańskich sceneriach sawanny i buszu to jednocześnie trafny komentarz polityczny i artystyczna prowokacja. Przykład mocnego obrazu.  Nad światem wykreowanym przez Nyoni stale unoszą się widma fantazji – tych miejscowych, zakorzenionych w kulturze i tych zachodnich, pasożytujących na delikatnej afrykańskiej tkance społecznej. I niestety – wszystkie jednakowo często wykorzystuje się dla napełnienia prywatnej kiesy. Zysku poprzez wyzysk, po trupach do celu. Ale w ""Nie jestem czarownicą"" nie ma wbrew pozorom łatwej publicystyki. To film w pełni oparty na czystej wizualnej energii, opowiadający obrazami i z obrazów czerpiący własną siłę krytyczną. Choćby z tego powodu warto śledzić dalsze poczynania Nyoni. Mam przeczucie, że ta wrażliwość ""urodzi"" jeszcze wiele dobra. W końcu do reżyserskiej dojrzałości nie zawsze musi wieść długa i stroma droga. Zwłaszcza po tak udanym debiucie."
positive,8,"""Przebudzenie dusz"" to rzadki okaz: horror zrealizowany na podstawie sztuki teatralnej. Filmy ze scenicznym rodowodem kojarzą się raczej z psychodramą przy kuchennym stole albo bulwarową farsą, a nie z szarpiącą nerwy opowieścią o nawiedzonych domach, leśnych diabłach i upiornych noworodkach. Debiutanckie dzieło Jeremy'ego Dysona i Andy'ego Nymana wolne jest od przypadłości typowych dla ekranizacji przedstawień (nadmiar dialogu + fabuła dusząca się w zamkniętych pomieszczeniach), w zamian oferując widzom solidną porcję ciarek na plecach oraz błyskotliwą zabawę ikonografią kina grozy. Jeśli szukaliście filmu, po którym będziecie bali się zasypiać przy zgaszonym świetle, trafiliście pod właściwy adres.  Bohaterem ""Przebudzenia"" jest naukowiec o symbolicznie brzmiącym nazwisku Goodman (Nyman). Mężczyzna prowadzi program telewizyjny, w którym demistyfikuje rzekome zjawiska paranormalne. Szkiełkiem i okiem walczy z wszelkiej maści hochsztaplerami wmawiającymi gawiedzi, jakoby mieli dostęp do gorącej linii z zaświatami. Pewnego dnia z Goodmanem kontaktuje się jego dawny idol, również spec od obalania astralnych teorii. Starzec prosi dzielnego pogromcę mitów, by ten przyjrzał się bliżej trzem niewyjaśnionym dotąd przypadkom ingerencji sił nieczystych. Uradowany bohater ochoczo przystępuje do pracy. Nie zdaje sobie jednak sprawy, że śledztwo, które prowadzi, prędzej zawiedzie go do kaplicy pogrzebowej niż na galę rozdania nagród BAFTA.  Trzy przypadki, trzech świadków, trzy nastrojowe historie z dreszczykiem. Każda retrospekcja to w zasadzie oddzielna mininowela będąca popisem formalnej zręczności oraz filmowej erudycji twórców. Dyson i Nyman (będący jednocześnie autorami scenicznego pierwowzoru) czerpią inspiracje, skąd tylko się da. W długim łańcuszku cytatów oraz mrugnięć okiem znalazło się miejsce dla leciwych horrorów z wytwórni Ealing (patrz: ""U progu tajemnicy""), ""Martwego zła"", ""Amerykańskiego wilkołaka w Londynie"", azjatyckich straszaków pokroju ""Dark Water"", a nawet surrealistycznych dreszczowców Davida Lyncha. Co ciekawe, choć reżyserski duet zadłużył się po uszy u klasyków gatunku, ""Przebudzenie dusz"" wydaje się dziełem zaskakująco świeżym. Duża w tym zasługa zarówno świetnego skandynawskiego operatora Olego Bratta Birkelanda, jak i obsady. Pierwszy dostarcza mnóstwo wizualnie dopieszczonych, emanujących mieszanką grozy i niesamowitości kadrów. Z kolei aktorzy (zwłaszcza Martin Freeman oraz znany z ""The End of the F***ing World"" Alex Lawther) wnoszą na ekran sporo ożywczego mrocznego absurdu.  Bo ""Przebudzenie dusz"" – mimo że nie brakuje w nim momentów przymuszających widza do podskakiwania  ze strachu w fotelu – to jednak kino atmosfery. Z nieśpiesznie budowanym napięciem, zgrabnie podprowadzonymi zwrotami akcji oraz zaskakującymi rozwiązaniami wizualnymi. To film o demonach, które dosłownie i w przenośni ścigają bohaterów. Nieważne, jak długo będzie trwać ta ucieczka, upiory przeszłości w końcu oplotą ofiary swoimi zimnymi, bezlitosnymi mackami. Dla miłośników horroru ów chłodny uścisk powinien jednak wydać się całkiem orzeźwiający. "
negative,4,"Western nie jest chyba gatunkiem, który włada dziś masową wyobraźnią, a już na pewno nie wyobraźnią dziesięciolatków. A jednak tytułowy bohater ""Wielkiej wyprawy Oskara"" marzy o galopowaniu po amerykańskiej prerii, choć podejrzewam, że jego rówieśnicy wolą raczej Petera Parkera albo Nathana Drake'a niż Lucky Luke'a. Ale okej, Oskar jest przecież podstawówkowym outsiderem, a miłość do ikonografii Dzikiego Zachodu zaszczepiła mu matka. Wokół tych wątków kręci się zatem fabuła filmu Torfinna Iversena. To opowieść o inności, o relacjach dzieci z dorosłymi oraz o rozdźwięku między marzeniami a rzeczywistością. Film niby dla najmłodszych, ale na poważny temat.           Oglądając ""Wielką wyprawę Oskara"", trudno nie pomyśleć o ""Siedmiu minutach po północy"". Iversen – podobnie jak J.A. Bayona – spogląda oczami dziecka na chorobę rodzica i pokazuje, jak pod warstwą znieczulającej fantazji czają się realne problemy. Opowiada o nielubianym w szkole, osamotnionym Oskarze (Odin Eikre): chłopiec przyjaźni się w zasadzie jedynie z matką i fantazjuje, że kiedyś wybiorą się wspólnie do Ameryki. Kiedy nadchodzą wakacje, kobieta wyjeżdża jednak sama, zostawiając syna pod opieką gburowatego dziadka. Chłopiec czuje się zdradzony: musi zamieszkać na wsi, wśród obcych, skazany na towarzystwo antypatycznego krewnego. Umyka mu jednak to, co widz dostrzega dość szybko: podróż matki za granicę to jedynie zasłona dymna dla trudnej prawdy o jej stanie zdrowia.  Na plus trzeba policzyć reżyserowi to, że nie rozwija historii w spodziewanym kierunku. Mimo familijnego tonu opowieści nie będzie tu łatwych rozstrzygnięć i cukierkowych pojednań. Oczywiście nie brakuje jednak lżejszych, komediowych momentów. Jest choćby barwna postać lokalnego ekscentryka Leviego (Jørgen Langhelle), który chodzi do kina z noszącym okulary kucykiem i zaprzyjaźnia się z Oskarem. Ale nawet ten wątek prowadzi w dość ponure rejony. Mężczyzna jest traktowany przez wszystkich protekcjonalnie: ludzie wyśmiewają go i uznają za niespełna rozumu. Kiedy więc Levi i Oskar postanawiają wspólnie przepłynąć łódką Atlantyk, brzmi to raczej jak desperacka, z góry skazana na niepowodzenie ucieczka pary wyrzutków niż podnoszący na duchu poryw fantazji i optymizmu.              I w sumie trudno stwierdzić, czy ten smętny ton, w jakim utrzymany jest cały film, to aby nie wypadek przy pracy. Iversen reżyseruje bez polotu, przezroczyście, a aktorzy pod jego kierownictwem grają niemrawo, niewyraźnie. Czy to artystyczny zamysł czy może immanentna cecha norweskiego kina dla najmłodszych? Mimo zaplecza ciężarowych tematów ""Wielka wyprawa Oskara"" przypomina przecież dużo bardziej błahego, lżejszego ""Traktorka Florka"" (oraz jego kolejne części). Tu i tam mamy historię zamieszkującego na wsi chłopca, który zaprzyjaźnia się z dorosłym dziwakiem. Oba filmy robią też podobne wrażenie realizacyjnej niedoróbki – z niedookreślonymi postaciami, niedopisaną intrygą i bezpłciowym stylem. ""Wielkiej wyprawie Oskara"" nie zrobi więc przysługi porównanie z filmem Bayony, który potrafił zarazem opowiedzieć baśń i przejmująco dokopać się do prawdy o psychologicznych i emocjonalnych mechanizmach. Kontekst jest wszystkim, a w takim ""Wyprawa…"" wydaje się może nie niczym, ale na pewno niczym ciekawym. "
positive,5,"Jakie czasy, takie ""Życzenie śmierci"". Nakręcony w latach 70. oryginał z Charlesem Bronsonem do dziś robi spore wrażenie – to przesycony fatalizmem mroczny dramat o samozwańczym pogromcy zła, którego jednakowo napędzają nienawiść do zbirów oraz fascynacja przemocą. Zakończenie filmu nie przynosi katharsis, zaś główny bohater Paul Kersey ma w sobie coś zarówno z samotnego kowboja, jak i złowieszczego maniaka. Remake z Bruce'em Willisem to kino znacznie przystępniejsze w odbiorze: więcej w nim akcji, humoru – ba! – rodzinnego ciepełka, a mniej moralnej ambiwalencji i ponuractwa. Brakuje tylko pierwiastka, który wyniósłby tę sensacyjną pulpę ponad przeciętność.       Bruce Willis   Metro-Goldwyn-Mayer Pictures Inc.   Lista płac dawała cień nadziei, że nowe ""Życzenie śmierci"" może być czymś więcej niż kolejnym zbędnym recyklingiem filmowej klasyki. Willis, choć od trzech dekad niezmordowanie biega przed kamerą z pistoletem, nie raz igrał już na ekranie z wizerunkiem twardziela (patrz: ""Moonrise Kingdom"" albo nagrodzony Emmy epizod w ""Przyjaciołach""). Stojący za kamerą Eli Roth wyrobił sobie w Hollywood renomę za sprawą ultrabrutalnych dreszczowców pokroju ""Hostelu"" czy ""Green Inferno"". Przeniesienie jego, hmm, artystycznej wrażliwości na grunt kina zemsty mogło więc zaowocować ciekawym rezultatem. Z kolei scenarzysta Joe Carnahan zużył hektolitry tuszu na historie facetów, którzy argument siły cenią wyżej niż siłę argumentów (""Na tropie zła"", ""Przetrwanie"").  Pomimo zacnych referencji twórcze trio nie spełnia pokładanych w nich oczekiwań. Znudzony, grający na autopilocie Willis nie jest w stanie uwiarygodnić wewnętrznej metamorfozy Kerseya: z uprzejmego everymana w bezwzględnego egzekutora szukającego zemsty na oprawcach rodziny. W efekcie, gdy na początku filmu ktoś ubliża naszemu bohaterowi, zastanawiamy się, dlaczego ten próbuje obrócić całą sytuację w żart, zamiast przemodelować adwersarzowi facjatę przy pomocy pięści. Jeśli chodzi o Rotha, producenci najwyraźniej postanowili trzymać w ryzach jego sadystyczną wyobraźnię. Pomijając uroczą scenę w warsztacie samochodowym oraz parę drastycznych detali, erupcje przemocy wypadają tu zaskakująco powściągliwie. Rozczarowująca jest również zainscenizowana na modłę ""Kevina samego w domu"" finałowa konfrontacja – niewygrana dramaturgicznie, urwana jakby w pół drogi.       Bruce Willis   Metro-Goldwyn-Mayer Pictures Inc.   Carnahan ma parę niezłych pomysłów na uaktualnienie fabuły oryginału. Strzałem w dziesiątkę była decyzja o przekwalifikowaniu bohatera z architekta w chirurga, który z równym zaangażowaniem niesie pomoc rannym policjantom i bandziorom (do czasu, oczywiście). Trudno o lepszą ilustrację podwójnego życia Kerseya niż scena, w której ekran zostaje podzielony na pół: na górze obserwujemy przygotowania do operacji, a poniżej – żmudną naukę składania pistoletu. Ciekawie wypada w filmie również motyw Internetu i mediów społecznościowych – nieocenionego źródła wiedzy o sposobach na zadawanie ludziom krzywdy, a zarazem narzędzia promocji dla działającego ponad prawem nocnego jastrzębia. Niestety, rozważania nad etycznym wymiarem czynów Kerseya oraz wątek jego potencjalnych naśladowców rozmywają się ostatecznie w maratonie strzelanin i tortur. Szkoda także dobrych aktorów drugoplanowych, którzy błąkają się po filmie bez wyraźnego powodu: Vincenta D'Onofrio w roli uwikłanego  w ciemne interesy brata Paula oraz Deana Norrisa wcielającego się w dobrodusznego detektywa Rainsa.  Przesłanie ""Życzenia śmierci"" jest proste jak lufa glocka. Ludzie liczą na to, że policja ich obroni. To błąd. Jeśli chcesz ochronić to, co do ciebie należy, musisz zrobić to osobiście – słyszy z ust teścia Paul Kersey. Gdy społeczeństwo pogrąża się w obłędzie, a organy ścigania zawodzą, nic tak nie pomaga w okiełznaniu chaosu jak nabita spluwa i celne oko. Brzmi jak spełniony koszmar liberałów oraz zwolenników ograniczonego dostępu do broni palnej? Cóż, w filmie Rotha raczej nie ujrzycie gołąbka pokoju. "
positive,6,"Ile królików potrzeba, żeby zdemolować wiktoriańską posiadłość i splądrować ogród? Odpowiedź jest prosta: pięć królików plus prosiak w fioletowej marynarce, borsuk w kaszkiecie, pani jeżowa, pan żaba i kogo tam jeszcze z leśnej komuny uda wam się zrekrutować. Wieść gminna niesie, że kiedy Anglicy zobaczyli pierwszy trailer trójwymiarowo-aktorskiego ""Piotrusia Królika"", zawyli z oburzenia. O co to całe wycie?          CTMG, Inc.    Na książkowych przygodach Petera nieprzerwanie od 1902 roku wychowują się kolejne pokolenia wyspiarzy, a ilustracje Beatrix Potter uznaje się za szczyt delikatności - zwierzęcy bohaterowie kołyszą dzieci do snu swoim akwarelowym spokojem i niewyszukaną kreską. Najnowsza adaptacja wprowadza do szacownej serii sporo nowoczesnej dynamiki, przede wszystkim ruch, slapstick i popowe wzorce estetyczne. Rzeczywiście, bywa agresywniej niż w książkach, ale też nie przesadzajmy. ""Piotruś"" absolutnie nie odbiega od standardów oferowanych przez podobne animacje o gadającym, ubranym w kurtki i czapki zwierzyńcu. I jest to jednocześnie największe przekleństwo filmu, bo czasami trudno pozbyć się wrażenia, że oglądamy kolejny zlepek podobnego z podobnym.       Rose Byrne   CTMG, Inc.    Banda królików - Piotruś, jego trzy siostry i pulchny kuzyn Benjamin - dzień zaczyna od włamu do ogrodu pana McGregora. Starzec, w polskiej wersji językowej nazywany ""grzybem"", nienawidzi futrzastych zjadaczy warzyw i najchętniej zobaczyłby puchate uszka we wnętrzu własnego piekarnika. Króliki znajdują obrończynię w mieszkającej nieopodal malarce Bei - idealistce, która kocha przyrodę, na wieś przeprowadziła się z potrzeby ducha i zawsze, w ostatniej chwili, ratuje zwierzaki z opresji. Stare porządki chylą się jednak ku końcowi. McGregor umiera (bo warzywa sadzić potrafi, ale w sekrecie jest uzależniony od śmieciowego żarcia), a po krótkim okresie bezkrólewia - kiedy ogród bez oporów grabią króliki, jelenie, lisy i borsuki - do ""posiadłości"" zjeżdża nowy dziedzic: młody kuzyn poprzedniego właściciela. Thomas, menadżer w domu towarowym Harrods, ma bzika na punkcie porządku, a przed królikami próbuje się bronić m.in. instalując płot pod napięciem i kupując zupełnie nowe pułapki. Co gorsza, sąsiadka Bea sympatyzuje z tym śliskim typem, powoli rodzi się między nimi coś na kształt romansu. Koniec końców, Piotruś będzie musiał walczyć nie tylko o dostęp do świeżej sałaty, ale także o utrzymanie dawnego międzygatunkowego sojuszu.        Rose Byrne   CTMG, Inc.    Przed seansem zastanawiałem się, jak rolę Thomasa ""udźwignie"" znany z całkowicie odmiennych gatunkowych klimatów Domhnall Gleeson. W końcu młody McGregor nie jest postacią do końca antypatyczną - kiedy króliki zaczynają ujawniać coraz bardziej ""sadystyczne"" skłonności, a film dryfuje w stronę wariacji na temat ""Kevina samego w domu"", wypadałoby nawet z bohaterem troszeczkę poempatyzować. Gleeson zagrał tę podwójność całkiem przekonująco, gładko przełączając się z roli sfrustrowanego angielskiego mieszczucha na nieporadnego słodziaka. Nieco gorzej wypadają bohaterowie animowani, zaprzęgnięci, jak zwykle, do pracy przy niekończącej się taśmie produkcyjnej popkulturowych nawiązań. Dostajemy więc zestaw nieśmiertelnych wytrychów: rapujące ptaki, dużo tanecznej muzyki, odniesienia do Tarantino, Wesa Andersona, ""Szeregowca Ryana"", kina szpiegowskiego. Najbardziej spektakularnym ""uwspółcześnieniem"" klasycznej bajki jest scena wielkiej imprezy w opuszczonym domu McGregora: upojone warzywnym sokiem zwierzaki zachowują się jak niesforni studenci w akademiku, ciskając jeżami w wyrysowane na ścianie tarcze (jak żywo ""Wilk z Wall Street""), goląc futro pijanemu lisowi, a nawet... twerkując w rytm hip-hopowego podkładu.       Rose Byrne   CTMG, Inc.    Oczywiście, znajdziemy tutaj gagi lepsze i gorsze. Śmieszy kogut, który budzi się każdego ranka nie pamiętając, że wczoraj też był dzień. Bawi bulimiczny prosiak-arystokrata, smarujący ryjek smakową pomadką do ust. Natomiast zwierzęca ""biba"", odbywająca się nieomal nad grobem starego McGregora, to już mimo wszystko lekkie przegięcie. W ogóle popkultura i nowoczesność sprawiają w filmie wrażenie wyjątkowo wtórnych, ""odbitych"" od animacji zbliżonych tematem i atmosferą. Tak jakby konserwatywną estetykę edwardiańskiej Anglii próbowano na siłę ""przeszczepić"" w format zainicjowany przez ""Shreka"".           CTMG, Inc.   Próżny trud, pewne rzeczy nie będą współgrać, zwłaszcza jeśli sklejono je wątłym spoiwem „bajkowości”. Nie ulega za to wątpliwości, że slapstikowe gagi - choćby nie wiem jak wtórne - rozbawią nawet najbardziej nadąsaną dzieciarnię. I choćby za to warto dać królikom szansę. Potraktować film jak kolejną średnio udaną, ale niezobowiązującą familijną komedię. Poza tym, co tutaj dużo mówić, puchate uszka w kaszkietach wciąż mają w sobie jakąś magię. Staroświecki urok. Aż chce się pogłaskać, poczochrać, podrapać. Nie ma się czego wstydzić.       "
positive,5,"Jeśli reżyser ""Szybkich i wściekłych"" oraz ""xXx"" wchodzi na plan filmu zatytułowanego ""Huragan"", to raczej nie po to, by nakręcić herzogowską diatrybę o beznamiętnej przyrodzie oraz ludziach spoglądających w otchłań. Wyrosły ze szczerych intencji i naładowany energią bezpretensjonalnego kina klasy B obraz Roba Cohena zapowiada zabawę na sto dwa. Ostatecznie jednak pozostaje obietnicą bez pokrycia.       Ralph Ineson     W teorii, praktyce oraz całym kampowym majestacie, jest to opowieść o skoku na grubą kasę w trakcie szalejącego huraganu. Napadu dokonują źli faceci w kominiarkach, przed żywiołem ostrzega szlachetny meteorolog, w końcu zaś wszyscy - z rezolutną agentką federalną oraz zapijaczonym ex-komandosem i zarazem bratem meteorologa na czele - lądują w oku cyklonu. Jeśli zastanawiacie się, czy kino tzw. ""wysokiego konceptu"", wedle którego scenariusz musi być streszczony w dwudziestu słowach, ma jakiekolwiek granice, to ""Huragan"" - wink wink - je rozwiewa.      Bohaterowie są niezniszczalni i na poczekaniu rzucają suchymi żartami, fizykę całego świata pożyczono z kreskówki, a że akcja filmu rozgrywa się w Alabamie, flanele i ciężki akcent są na porządku dziennym. Dodaje to filmowi niespodziewanego kolorytu, podobnie jak fakt, że przed kamerami pręży się Brytyjczyk Toby Kebbell. Co prawda facet lepiej sprawdza się w rolach fotogenicznych dziwaków, lecz nie potrzeba mistrzostwa w metodzie Stanisławskiego, by udźwignąć postać wrażliwego miłośnika trąb powietrznych walczącego z bandą rabusiów.       Toby Kebbell     Pomijając szereg nakręconych z niemal dziecięcą naiwnością scen akcji oraz całkiem przyzwoite - jak na fabularne założenia - aktorstwo, ""Huragan"" ledwie się kręci. Scenariusz jest dziurawy jak szwajcarski ser, chemia pomiędzy bohaterami została na papierze, zaś wszystkie sceny dialogowe to oczywiście test cierpliwości. I chociaż za nominalnego intelektualistę chwackiej drużyny robi facet, a oddelegowana do kopania tyłków i spisywania nazwisk zostaje kobieta, nie szukałbym tutaj jakiejś wielkiej gatunkowej transgresji. Koniec końców, jedynym sensownym bohaterem pozostaje wygenerowane w komputerze tornado.    Połączenie filmu katastroficznego oraz heist movie nie jest niczym nowym i mówiąc szczerze, to nie najgorszy pomysł na kino - przypomnę tylko, że trąby powietrzne porywały już całe ławice rekinów, zaś po samolotach pełzały egzotyczne węże. Tym większa szkoda, że ""Huraganowi"" brakuje jakieś nuty narracyjnego szaleństwa, fabularnej ekstrawagancji, dialogów, bohaterów oraz sytuacji, do których wracalibyśmy z miłością w sercu oraz ironicznym uśmiechem na twarzy. Kule rykoszetują, maszyny wiatrowe pracują pełną parą, ciężarówki wypełnione forsą latają po ekranie. Lecz uczucia, które zostaje po seansie, raczej nie pomylicie z ekscytacją. To zawrót głowy. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,7,"To zdumiewające, jak bardzo zmieniło się w ostatnich latach podejście do fantastyki i horrorów w kinie. Przez lata był to obszar zdominowany albo przez rozpasane widowiska oszałamiające efektami wizualnymi albo tanie produkcje klasy C wyłącznie dla pasjonatów. Teraz jest to tygiel, w którym miesza się kino wysokobudżetowe i niezależne, czego efektem są fascynujące narracyjne mutacje. ""Ciche miejsce"" jest jednym z najlepszych przykładów pozytywnych skutków tego procesu.       John Krasinski   Paramount Pictures   Ojcem sukcesu filmu jest John Krasinski. Zarzucił on pomysł, by w ""Cichym miejscu"" zaprezentować genezę apokalipsy. Temat zostaje jedynie zasygnalizowany w tych scenach, w których pojawiają się wycinki z prasy. Nie wiemy, jak doszło do katastrofy, skąd wzięły się potwory i na ile skutecznie zniszczyły ludzką cywilizację. Krasinski zrezygnował też z modnych w tego rodzaju opowieściach retrospekcji, które mogłyby przybliżyć życie bohaterów przed apokalipsą. Wolał - i słusznie! - skupić się tylko i wyłącznie na ""tu i teraz"". Widzimy więc kilka osób i ich niewielki skrawek świata, w którym próbują przetrwać.  Nie jest to oczywiście zabieg nowy. W ostatnim czasie w podobny sposób temat postapokaliptycznego survivalu  traktowany był w takich produkcjach, jak ""Surwiwalista"", ""To przychodzi po zmroku"" czy ""Cloverfield Lane 10"". Mimo wszystko jest to wciąż świeże podejście. W ""Cichym miejscu"" sprawdza się, ponieważ połączone zostało z fantastycznym pomysłem, by potwory atakujące ludzi reagowały wyłącznie na dźwięki. To zaś wymusza na bohaterach nieustanną czujność, wytworzenie specyficznych wzorców zachowywania oraz intensyfikuje więzi, które muszą być podtrzymywane bez werbalnego wsparcia. Krasinski sprytnie to wszystko splata w solidną linę narracyjną, która przykuwa uwagę i buduje udzielającą się widzom atmosferę nieustannego zagrożenia.       Emily Blunt   Paramount Pictures   ""Ciche miejsce"" nie jest jednak niszową produkcją, mimo że jej budżet do największych nie należy. To dlatego, choć cisza jest praktycznie jednym z głównych bohaterów, film pełen jest dźwięków. Krasinski woli budować iluzję zachowywania milczenia, niż rzeczywiście kręcić nieme kino, na co zapewne zdecydowałby się twórca skrajnie art-house'owy. To dlatego też reżyser hojną ręką zarzuca fabułę przeszkodami i zwrotami akcji. Niesłysząca córka, żona w ciąży, gwóźdź - chwilami wydaje się, jakby wszystkie plagi egipskie jednocześnie spadły na głowy bohaterów. I choć dla spójności wizji takie podejście wydaje się szkodliwe, to jednak dla zainteresowania filmem jak najszerszego odbiorcy postępowanie to było po prostu niezbędne. Krasinski wykazał się więc i reżyserskim pragmatyzmem i umiejętnościami. Poszedł na kompromis, ale potrafił go atrakcyjnie opakować.  Na pochwałę zasługują też osoby odpowiedzialne za efekty specjalne. Biorąc pod uwagę niewielki budżet produkcji, design potworów jest wręcz znakomity. Wypadają one lepiej od wielu stworów z widowisk kosztujących 10 razy więcej.  ""Ciche miejsce"" powinno więc zadowolić większość widzów. Jest to kino masowe, ale sprawiające wrażenie świeżego i nowatorskiego. Dla Johna Krasinskiego jest zaś z całą pewnością dziełem przełomowym. Na naszych oczach rodzi się nowa gwiazda amerykańskiej reżyserii."
positive,7,"""Niskie"" jeszcze nigdy nie było niżej, a ""wysokie"" – wyżej. Przynajmniej nie w filmografii Lynne Ramsay, która potrafi zamieniać gatunkową pulpę w szlachetne, filmowe tworzywo. Jej najsłynniejszy film, ""Musimy porozmawiać o Kevinie"", wykorzystywał matrycę horroru o dziecku jako wcieleniu czystego zła i opowiadał historię egzystencjalnego cierpienia, które nie sposób złagodzić. W ""You Were Never Really Here"", swojej czwartej pełnometrażowej fabule, autorka również pożycza elementy z kina gatunkowego. I znów dynamicznie zmienia kierunek podróży.  Fabułę zaczerpnięto z książki Jonathana Amesa; to dziwaczne połączenie kina noir, ""Maczety"" i ""Taksówkarza"". Oto Joe (napuchnięty i brodaty Joaquin Phoenix), były żołnierz oraz agent FBI, a obecnie całkiem niezależny facet od mokrej roboty, otrzymuje zlecenie odbicia z rąk stręczycieli córki wpływowego senatora. Nasuwa więc kaptur na czoło, chwyta za młotek i wkracza do przybytku rozpusty razem z drzwiami, rozdając ciosy na prawo i lewo. A że małoletnia Nina (Ekaterina Samsonov) okazuje się seks-zabawką wyjątkowo szemranych typów, znajomi i współpracownicy Joego zaczynają płacić za jego brawurę śmiercią. I tak, bohater, nie mając wielkiego wyboru, wkracza na szlak zemsty (czytaj: odkupienia).  W ""You Were Never Really Here"" trochę się strzela, trochę dźga, krew tryska z rozciętych tętnic, a kawałki mózgu ozdabiają powierzchnie płaskie. Lecz wystarczy rzut oka na posępnego, chrząkającego pod nosem Phoenixa, by zrozumieć, że nie chodzi o to, co się mówi, tylko jak. Ramsay mówi w stylu, do którego nas przyzwyczaiła; bardziej niż kryminalna intryga interesuje ją portret głównego bohatera. Dziw bierze, że Joe w ogóle wstaje z łóżka, skoro prześladuje go tyle demonów, a na życiu kładzie się cieniem tyle traum. Facet lubi się podduszać, eksperymentuje z nożami, cały czas igra ze śmiercią. Koszmar wojny przybiera postać zastrzelonej na froncie dziewczynki, czas pracy dla rządu kojarzy się z furgonetką pełną martwych imigrantek, zaś słodki okres dzieciństwa – z terroryzującym całą rodzinę ojcem. Wszystko to ciągnie bohatera na dno i zarazem motywuje go do działania. Ale jest jeszcze ktoś, kto trzyma jego głowę nad powierzchnią. Relacja Joego z matką (doskonała Judith Roberts) to związek pełen zaskakującej czułości i niegroźnego sarkazmu – zwłaszcza w scenie, gdy mężczyzna błaznuje pod drzwiami łazienki, udając Normana Batesa z ""Psychozy"" Hitchcocka.  Ramsay znów zaprosiła do współpracy operatora Thomasa Townenda oraz kompozytora Johnny'ego Greenwooda z Radiohead. I razem stworzyli kolejną rzeczywistość z pogranicza jawy i snu, w której żyje się i umiera do rytmu tłustych, elektronicznych beatów. Przeszłość splata się z teraźniejszością, czas zostaje skondensowany do zaledwie kilku chwil, oniryczny klimat wylewa się z ekranu, a całość stanowi kapitalny wizualny ekwiwalent stanu melancholii. Niestety, sporo tu również estetycznych banałów, klisz w rodzaju Joego idącego na dno jeziora i poetyckiego namysłu nad fakturą draperii. Coś za coś.    Zagrany brawurowo przez Phoenixa Joe to facet, który po prostu musi mieć w głowie ten cały śmietnik. Sporo widział i swoje wie. Zabijając dla kraju i pracując dla rządu, ""przedawkował"" Amerykę. Ramsay, trochę z wyrozumiałości dla bohatera, a trochę z empatii dla nas, nie kładzie na nim krzyżyka. Zgodnie z dewizą czarnego kryminału, jeśli na jego odkupienie nie byłoby nadziei, cała ludzkość miałaby przechlapane.  "
positive,7,"Trudno pozbyć się myśli, że jednym z formujących doświadczeń z dzieciństwa Wesa Andersona musiała być śmierć psa. Wydarzenie traumatyczne na tyle, że reżyser kompulsywnie odtwarza je w kolejnych filmach, skazując na okrutny los niemal wszystkich czworonożnych towarzyszy swoich bohaterów (wystarczy wspomnieć, jak skończyli Buckley z ""Genialnego klanu"" albo Snoopy z ""Moonrise Kingdom"") Nie od dziś wiadomo zresztą, że pomimo urokliwej fasady kino reżysera pełne jest okrucieństwa. I choć trudno o bardziej sentymentalny obrazek niż cierpiący burek, reżyser nigdy nie zatrzymuje się, by zapłakać nad stratą. Psy umierają u niego nagle, niejako rykoszetem, jako niewinne ofiary ludzkich błędów. Wbrew pozorom, nie ma w tym reżyserskiego sadyzmu, jest raczej rodzaj ironicznego memento mori. Tak czy inaczej, Anderson ewidentnie ma do psów słabość - nic zatem dziwnego, że w końcu poświęcił im cały film.   Sam pomysł tytułowej enklawy brzmi jak wariacja na temat znajdującej się w Japonii Tashirojimy, znanej na świecie jako ""Kocia Wyspa"" z prostego powodu: dwunożni mieszkańcy są tam w zdecydowanej mniejszości. Ale koncept Andersona  brzmi raczej jak prztyczek w nos wszystkich kotofilów, tym bardziej, że to właśnie przedstawiciele owego fandomu są de facto czarnymi charakterami jego historii. Akcja filmu rozgrywa się w niedalekiej przyszłości w japońskim mieście ogarniętym epidemią ""psiej grypy"". By zapobiec kataklizmowi, wszystkie czworonogi zostają wydalone na pobliską wyspę. Zarządzona przez władze psia kwarantanna ma jednak niecne podłoże, ufundowana jest bowiem na szubrawych tradycjach rodu Kobayashi, od wieków wielbiącego koty i życzącego źle psom. 12-letni Atari Kobayashi, najmłodszy przedstawiciel klanu, ochrzczony najbardziej japońską zbitką wyrazową, jaką można wymyślić, postanawia jednak złamać prawo i wyrusza do strefy skażonej, by odnaleźć swojego zesłanego na wyspę psiaka, Spotsa.    Sztuczkę, którą proponuje Anderson, już widzieliśmy. Nie tylko znamy na pamięć arsenał jego autorskich zagrań, ale też wiemy, jak przekłada się on na animowany poklatkowo kontekst. Innymi słowy: niejaki Pan Lis był tu pierwszy. Kto myślał, że obejdzie się bez symetrycznych kadrów, wszechwiedzącego narratora czy Billa Murraya w obsadzie, ten błądzi. Powiew świeżości wnosi jednak szeroko rozumiana otoczka ""japońskości"". I nie chodzi mi tylko o atrakcje w rodzaju sumo, haiku czy sushi (choć ich też nie brakuje). Myślę raczej o japońskim kinie - wszak można by się tu doszukiwać powinowactw z lalkarskimi arcydziełkami Kihachirō Kawamoto. Sam Anderson powołuje się jednak przede wszystkim na inspirację gigantami, Kurosawą i Miyazakim. `Pastiszu brak: Amerykanin trzyma się swojego stylu, co najwyżej delikatnie nagina go do potrzeb opowieści i jej kulturowego kostiumu. Jeśli miałbym typować najbardziej Kurosawowo-Miyazakowski motyw, postawiłbym na sposób wykorzystania otoczenia, przyrody. Są tutaj chwile, gdy Anderson delikatnie rozrzedza narrację, nie ""zagaduje"" akcji głosem narratora czy muzyką. Daje pooddychać pustej przestrzeni w kadrze, wsłuchuje się w szum wiatru w tle, pozwalając odczuć postapokaliptyczny klimat Wyspy Psów, pierwotnie służącej jako wysypisko śmieci. Niewiele tu jednak zen; równie niewiele kawaii (aczkolwiek lalkowe psy mają swój nieodparty urok). Anderson  eksploatuje raczej dziwność, ekscentryczność Japonii, na przykład w pełnej krwawych detali scenie przygotowywania lokalnej potrawy.   Łatwo byłoby go oskarżyć o artystyczne kolonizowanie Japonii, o protekcjonalne orientalizowanie Innego. Równie łatwo jednak kontrargumentować, że film powstał przecież przy aktywnym udziale lokalnych twórców, co więcej: wszyscy Japończycy mówią tu w swoim ojczystym języku. Reżyser zresztą zmyślnie tematyzuje ten wątek: snuje opowieść o komunikacyjnych impasach, bawi się translatorskimi absurdami, włącza motyw tłumaczenia w akcję filmu. Tłumaczenia - oraz jego braku. Bo kiedy mały Atari (głos Koyu Rankina) trafia do zakazanej strefy, spotyka sforę szczekającą głosami amerykańskich gwiazd: Edwarda Nortona, Bryana Cranstona, Billa Murraya. Żadna ze stron nie rozumie tu drugiej - jak to między ludźmi i psami bywa. Anderson jednak sprytnie pozwala widzom usłyszeć świat psimi uszami, dla których ludzka mowa brzmi jak - nie przymierzając - japoński dla Amerykanina (swoją drogą ciekawe, jak zostanie to rozwiązane w japońskiej wersji językowej). Zamiast demonizowania Obcych, widzę tu raczej próbę oswojenia obcości.   Temat ""pies"" zaprasza przecież do refleksji nad tym, skąd biorą się rozmaite cudowne porozumienia ponad podziałami. Nieprzypadkowo na głównego bohatera filmu wyrasta Chief (Cranston), bezpański kundel, który nie rozumie sentymentu, jakim jego kumple ze sfory darzą ludzi. Nie chce aportować, z zasady nie ""siada"". To wyrzutek wśród wyrzutków, który - mimo wszystko - powoli oducza się wypracowanych przez lata odruchów agresji. ""Wyspa psów"" dość nieoczekiwanie nabiera tu aktualnego politycznego wymiaru. Anderson pokazuje przecież, jak powstają nieporozumienia, opowiada o uprzedzeniach, które biorą się z mitów, plotek, przyzwyczajeń. Tak jest z krążącą wśród wyspiarskich czworonogów legendą o psach-kanibalach. Albo z pielęgnowaną przez ród Kobayashi nienawiścią do psów, przekazywaną z pokolenia na pokolenie i prowadzącą na manowce propagandy, totalitaryzmu i pso-bójstwa.    Jesteśmy zatem w domu: jak zawsze, Anderson po prostu szuka rodziny: niekoniecznie idealnej, niekoniecznie nawet biologicznej (kontestujący ideały Kobayashich Atari jest zresztą adoptowany). Niech będzie, że ""skundlonej"" i ""nieczystej rasowo"". Odnajduje ją w końcu nie w jedności, a w kumulujących się sprzecznościach: w precyzyjnych kadrach rozbijanych przez celowo toporne efekty, we wdzięku psich bohaterów zaburzanym przez chorobliwy kaszel, w słodyczy rozcieńczanej aktami przemocy. Jak to z psem bywa: może ugryźć, może i polizać, ale bierzesz go w całości - takim, jakim jest.       "
positive,7,"Reżyserowanie filmu na podstawie własnej powieści to zadanie podwyższonego ryzyka. Przed kilkoma laty przekonał się o tym choćby Michel Houellebecq, którego ""Możliwość wyspy"" została zmiażdżona przez krytyków filmowych z całego świata. Donato Carrisi w ""Dziewczynie we mgle"" nie ma jednak ambicji na miarę autora uznawanego za jednego z najbardziej przenikliwych intelektualistów naszych czasów. Włoski pisarz w swym reżyserskim debiucie stara się – tylko albo aż – o dostarczenie nam niegłupiej rozrywki. Trzeba przyznać, że z tak zakrojonego zadania Carrisi wywiązuje się niemal bez zarzutu.           ""Dziewczyna…"" zaczyna się klimatycznie, lecz niespecjalnie oryginalnie. Akcja filmu toczy się w fikcyjnym miasteczku Avechot, które leży we włoskich Alpach, ale równie dobrze mogłoby znajdować się gdzieś pomiędzy Fargo a Twin Peaks. Miejscowość była niegdyś popularnym kurortem, lecz od tego czasu turyści porozjeżdżali się gdzie indziej, a tubylcy uciekli od rozczarowującej rzeczywistości w postępującą fiksację religijną. Wystarczy rzut oka na rozmodlonych bohaterów z wielkimi krzyżami na szyjach, filmowanych niczym członkowie sekty z ""Dziecka Rosemary"", by zorientować się, że społeczność ta skrywa mroczne tajemnice. I rzeczywiście – pewnego dnia znika bez śladu 16-letnia Anna Lou – wzorowa i pobożna uczennica. Wydarzenie to wywołuje popłoch w całej okolicy.  Gdy spodziewamy się, że ""Dziewczyna…"" na dobre ugrzęźnie w schematach opowieści o złu czającym się za fasadą prowincjonalnego spokoju, Carrisi serwuje nam pierwszą z wielu niespodzianek. Bardziej niż samo rozwiązanie zagadki reżysera wydaje się interesować wyznaczona do tego celu osoba. Inspektor Vogel, w brawurowej interpretacji Toniego Servillo, ma w sobie coś z najsłynniejszego bohatera wykreowanego przez włoskiego gwiazdora – Jepa Gambardelli z ""Wielkiego piękna"". Choć aktor zamienił tym razem jaskrawe marynarki na elegancki czarny płaszcz, zachował zaprezentowany już w filmie Paola Sorrentino magnetyzm spojrzenia i rozsadzającą ekran charyzmę. Vogel, podobnie jak Jep, wydaje się przekonany, że ""wszystko jest sztuczką"", a najważniejszą cechę charakteru stanowi umiejętność zwrócenia na siebie uwagi.           Ekscentryczne zachowanie Vogela wzbudza niemałe kontrowersje. Dzieje się tak choćby w scenie, gdy inspektor staje na centralnym placu miasteczka i zaczyna rytmicznie klaskać, przyciągając uwagę całej okolicy. Jak wyjaśnia później, zrobił to, by udowodnić, że w takim miejscu jak Avechot żadne wydarzenie nie może przejść niezauważone, a ktokolwiek porwał Annę Lou musi być w zmowie z mieszkańcami. Vogel jest zatem geniuszem, którego niekonwencjonalne metody mogą okazać się jedynym ratunkiem dla coraz bardziej komplikującego się śledztwa? A może to narcyz skupiony jedynie na uzyskaniu rozgłosu? Wątpliwości te przybierają na sile zwłaszcza, gdy Vogel chętnie zaczyna korzystać z pomocy szturmujących Avechot dziennikarzy.  Ukazanie ryzykownej gry pomiędzy inspektorem a przedstawicielami mediów stanowi istotny wątek mający wznieść ""Dziewczynę…"" ponad poziom konwencjonalnego kryminału. Carrisi wykorzystuje go do napiętnowania ludzkiej pogoni za sensacją i nadawania przestępstwom rangi newsowych spektakli. Nawet jeśli włoski film nie wydaje się pod tym względem specjalnie odkrywczy, nie sposób zaprzeczyć, że ukazany w nim mechanizm co jakiś czas potwierdza swoją upiorną aktualność (wystarczy wyjrzeć na własne podwórko i przyjrzeć się wrzawie wokół ""sprawy Tomasza Komendy"").  Niestety, pod koniec filmu Carrisi wpada we własne sidła i sprawia wrażenie, jakby chciał na siłę uatrakcyjnić snutą przez siebie opowieść. Im bliżej le grande finale, kolejne zwroty akcji – do tej pory znakomicie kontrolowane przez reżysera – wydają się coraz bardziej efekciarskie i wydumane. Towarzyszący ostatecznemu rozwiązaniu zagadki niedosyt intelektualny w pełni rekompensują jednak gwarantowane przez ""Dziewczynę…"" emocje. Trudno bowiem o lepszy komplement dla filmu sytuującego się na pograniczu kryminału i thrillera niż ciarki, które przechodzą nam po plecach w kilku kulminacyjnych momentach seansu."
negative,4,"Tajemnica rozwiązana. Bóg mieszka w słonecznej Patagonii, chowa się za drzewami, pluska w strumykach, spogląda na świat oczami dzikich zwierząt i przemawia głosem papieża Franciszka. Teraz, kiedy macie już z głowy najważniejsze pytania, możemy przejść do rzeczy: Bóg istnieje, ale i tak jest średnio.            Małoletni Andrew ucieka z domu i obiera kurs na położone w górach, jezusowe sanktuarium. To odważna decyzja, która niestety pociąga za sobą poważne konsekwencje. W ślad za nim – niczym dobre duszki – podążają szkolni przyjaciele, dzieciaki zróżnicowane etnicznie (dobra wiadomość) i interesujące jak paczka gwoździ (zła wiadomość). Stawką jest nie tylko wiara, ale też miłość, przyjaźń oraz parę cennych lekcji życia. Ich skarbnicą pozostaje w filmie Ewangelia – rzecz dobra na każdą okazję, moralny i duchowy drogowskaz dla zagubionych. Nie będę z tym polemizował, oczekiwałbym po prostu lepszego filmu na ten temat.            Wyobrażam sobie, że papier nieźle zniósł tę historię. Mamy grupę dzieciaków, jest podróż w ważnym celu, są niebezpieczeństwa oraz chwile wytchnienia. Wszystko odhaczone jak należy, w końcu kino przygodowe dla najmłodszych rządzi się swoimi prawami. A jednak fakt, że reżyserski tandem Charlie Mainardi-Graciela Rodriguez Gilio trzyma się najważniejszych gatunkowych reguł, niewiele tutaj zmienia. Każdą z postaci opatrzono pojedynczą cechą charakteru, napięcia nie stwierdzono, pojęcia takie jak ""dramaturgia"" czy ""inscenizacja"" nie zmieściły się w reżyserskim słowniku, w dodatku akcja toczy się jak wóz z węglem. Zmiękczająca obraz mgiełka pokrywa każdy kadr, jakby całość rozgrywała się u Pana Boga na ganku, a montażysta i operator wyrabiają najwyżej ćwierć normy. Mówiąc krótko, formalna i narracyjna mizeria.    Rozciągnięta do pełnego metrażu katecheza uczy tolerancji, miłości do bliźniego, zaś w jej definicję wpisane są oczywiście papieskie refleksje na temat empatii. Papieża mamy udanego, więc na poziomie ideowym film jest mądry i lekkostrawny – zwłaszcza gdy mówi o naturze jako bożym domu i altruizmie jako najwyższej cnocie. Problem w tym, że filmowi brakuje witalności i jakiegokolwiek ciężaru. Chwilami aż chciałoby się sprowadzić małych wędrowców na ziemię. Pokazać im, że życie nie jest wcale takie proste, jak im się wydaje – nawet pod skrzydłami Najwyższego."
negative,4,"W Stanach Zjednoczonych ""Złe psy"" zaledwie przemknęły przez kina, ponieważ ich głównym kanałem dystrybucji miały być cyfrowe wypożyczalnie oraz serwisy streamingowe. Biorąc pod uwagę, że twórcą jest laureat Oscara, a w głównych rolach wystąpili aktorzy z dorobkiem, taka sytuacja może budzić zdziwienie. Ale tylko do czasu, aż obejrzycie sam film. Adaptacja powieści JP O'Donnella to drugoligowy sensacyjniak spod znaku neo-noir: z historią, którą widzieliście już trylion razy (w nierzadko lepszym wydaniu), oraz grającą na pół gwizdka obsadą. Zapomnijcie o nim szybciej, niż zdołacie powiedzieć ""stół z powyłamywanymi nogami"".       Karl Urban     Bohaterem ""Złych psów"" jest detektyw Danny Gallagher (Karl Urban), który bierze udział w akcji pod przykrywką. Sprawy idą w złym kierunku, w ruch idą pistolety, ginie dwóch policjantów. Danny trafia na trzy lata do więzienia. Jakby tego było mało, zostaje mu przyczepiona łatka sprzedajnego gliny, który zdradził kolegów po fachu. Po wyjściu na wolność mężczyzna pomimo przestróg jedynego przyjaciela (Andy Garcia) próbuje odkryć, kto wrobił go w przestępstwo. Niespodziewanie trafia na ślad zbrodni, w którą mogli być zamieszani wysoko postawieni oficjele. Ani się Danny obejrzy, a będzie miał na karku policję, snajperów i opłaconych łamignatów.  Filmowe śledztwo wiedzie przez terytorium dobrze znane miłośnikom czarnego kryminału: jacht handlarza narkotyków, zatłoczony strip klub i opustoszały plac budowy, elegancką willę skorumpowanego urzędnika oraz nieco mniej wystawną kryjówkę speca od materiałów wybuchowych. Ekran zaludniają upadłe damy, nieświęci księża oraz mundurowi, których poczucie humoru jest równie ciężkie co pięści. Ktoś zmaga się z moralnymi dylematami, ktoś inny ze wspomnieniem utraconej miłości. Scenarzysta i reżyser Bobby Moresco (""Miasto gniewu"") nie ma niestety pomysłu na to, jak z tych dobrze znanych widowni elementów ułożyć nową zaskakującą kompozycję. Intrydze brakuje nerwu, sceny akcji nie podnoszą ciśnienia, zaś strona realizacyjna przywodzi na myśl telewizyjne ""procedurale"" z lat 90. w stylu ""Strażnika Teksasu"" albo ""Nasha Bridgesa"". Rutyna bije również z Sofii Vergary i Andy'ego Garcii, którzy na drugim planie wcielają się w istotne dla fabuły postacie femme fatale oraz eksgliniarza z koneksjami. Oboje sprawiają wrażenie, jakby myślami byli już w kolejce do okienka bankowego.       Karl Urban     Jedynym członkiem obsady, który gra na miarę swojego talentu, jest Urban. Znany m.in. z ""Dredda"" oraz cyklu ""Star Trek"" aktor tworzy postać charyzmatycznego twardziela w starym stylu: zmęczonego życiem, równie biegłego w wymierzaniu ciosów i rzucaniu ironicznymi odzywkami, z nieodłącznym papierosem przyklejonym do poobijanej facjaty. Ten zły pies zasługiwał na lepszy film. "
negative,4,"Do wszystkich gringos: mamy narkobiznes, obcinamy palce, a każdy obywatel - żeby legalnie kupować alkohol i chodzić na wybory - musi chociaż raz uprowadzić zagranicznego turystę. Ładnie to u nas bywa tylko w trakcie ulicznej fiesty. No i w barach. Jeśli Hollywood stale karmi widzów podobnymi ""pocztówkami"" z Meksyku, nie dziwmy się później, że stereotypy powiela nawet sam prezydent USA (no dobra, żartuję, mówimy jednak o Donaldzie Trumpie). A ""Raz się żyje"" to przecież nie ""Sicario"", a komedia z cyklu ""życiowy nieudacznik kontra niesprzyjające okoliczności"". Twórcy (reżyseruje Nash Edgerton) prawdopodobnie zaczęli zabawę od spisania własnych pomysłów miłą dla oka prozą - miało być śmiesznie, sensacyjnie i przewidywalnie. Niestety, skończyło się tylko na tym ostatnim przysłówku.       David Oyelowo,  Charlize Theron,  Joel Edgerton     Przede wszystkim nie sprawdza się David Oyelowo - szekspirowski aktor, wspaniały jako Martin Luther King w ""Selmie""  - w archetypowej roli uczciwego, lecz naiwnego prostaczka. Oyelowo gra Harolda, pracownika korporacji farmaceutycznej, który z dnia na dzień odkrywa, że po latach harówy ma zostać wysiudany z firmy bez grosza przy duszy. Cały korpo-przekręt dotyczy między innymi interesów z kartelem narkotykowym, a bohater, działając od lat jako biznesowy łącznik z Meksykiem, postanawia skorzystać z zamieszania i nie tylko zgarnąć dla siebie nieco gotówki, ale też dokonać zemsty na dwulicowym szefie, jego współpracownicy oraz własnej niewiernej żonie. W tym celu finguje własne porwanie, co - jak uczą żelazne reguły gatunku - nieuchronnie prowadzi do całego festiwalu porwań zupełnie realnych. Już za chwilę Haroldowi będą deptać po piętach naprawdę ""grubi"" zawodnicy, ten z kolei zachowa zupełnie poważną, niepasującą do konwencji twarz.       Charlize Theron     Brytyjsko-nigeryjski aktor zdecydowanie nie uniósł komediowej sztangi. Więcej - twórcy nie zapewnili mu żadnej asekuracji, żadnego sensownego tła czy ramy. Dialogi są słabo napisane, sytuacje nakreślono sztampowo, w sposób ""rwany"" i bez puenty, z kolei pozostali bohaterowie to już gatunkowe kopiuj/wklej. Harold roztacza wokół siebie atmosferę porażki, płaczliwej naiwności, melancholii - i jest w tym bardzo autentyczny, tak jakby Oyelowo grał nie błazna, lecz Hamleta. Wierzymy w serię życiowych tragedii, które spadają na bohatera w jednym momencie, trochę jak na biblijnego Hioba; wierzmy w jego ciężką pracę, uczciwość, prostoduszność, za które należy mu się długie życie na rajskiej wyspie z milionem dolców w kieszeni. Tylko co z humorem? Gdzie go szukać? W nagłych atakach paniki Harolda - na widok igły czy pistoletu (to raczej wzmacnia wizerunek smutnego niedojdy)? W afrykańskim akcencie (to byłaby już gruba rasistowska przesada)? A może w ogóle poza Haroldem - na przykład w ""sucharach"" narkotykowego bossa, który za słabą znajomość dyskografii Beatlesów daje kulkę w łeb (he he he...)? Albo na złotym kolczyku Charlize Theron w roli przełożonej, która dla kariery zajrzy w każdy rozporek, oszpeci każdą rywalkę, a podwładnych spuści w brudnym klozecie?       David Oyelowo,  Charlize Theron     Wizerunek korporacji i udanego american dream zapewnia zresztą kolejny ból w lędźwiach - wychodzi na to, że z systemem generalnie wszystko ok, tylko ludzie czasami nawalają, chciwość ich zaślepia, źli są po prostu, no, taka zwyczajna proza życia. Migranci z Afryki - jak nasz nieszczęśnik Harold - niech lepiej przejdą w tryb chilloutu, nie biorą wszystkich przechwałek i obietnic szefa na serio, a najlepiej – od razu poszukają szczęścia na jakiejś fajnej wysepce z bananowcami (he he he...). I nie bijcie twórców za tekturowy meksykański kartel - to miał być tylko taki pretekst, równie dobrze mogli wziąć polskich ""pierogarzy"" z Greenpointu albo rosyjskich dresów w ładach. W filmie zaplanowanym jako produkcyjniak nawet schematyczność wydaje się niespójna (o ile to w ogóle możliwe), trochę na zasadzie: wiemy do czego zmierzamy, ale wrzućcie jeszcze to, i może trochę tego, i jeszcze paru nowych bohaterów, o, a ten ma fajną brodę, a tamten śmiesznie się kiwa. Aż przypomina się stare meksykańskie przysłowie: jeśli chcesz żyć krótko, za to treściwie, nie wchodź dwa razy do tej samej rzeki. A już na pewno nie z takimi gringos.   "
positive,5,"Gatunek horroru można czytać jako ciąg przestróg. Nie wychodź po zmroku, nie uprawiaj seksu, nie rób tego, nie rób tamtego, najlepiej zostań w domu i oglądaj horrory o tym, czego nie powinieneś robić. Ewentualnie idź do kina. Towarzyska gierka ""prawda czy wyzwanie"" to zatem doskonały materiał na ekranową grozę - skomponowano ją bowiem według tego samego przepisu, co horror: nutka transgresji plus szczypta moralizatorstwa. Nazwa zabawy jest oczywiście przewrotna - równie dobrze mogłaby brzmieć ""wyzwanie czy wyzwanie"" - bo przecież właśnie próba szczerości nieraz bywa tą bardziej ryzykowną. W podtekście mamy tu konserwatywne przesłanie: ""nie rób tego, czego miałbyś się potem wstydzić"". Pod pozorem łamania reguł gierka sprzedaje nam zatem ich wzmocnienie - i ""Prawda czy wyzwanie"" nie próbuje w żaden sposób przemodelować tego układu. Prawda o filmie Jeffa Wadlowa jest więc taka, że w rzeczywistości nie jest on żadnym wyzwaniem. Ale choć reżyser nie wystawia na próbę matryc gatunku, to też nie nadużywa naszej dobrej woli.            Lucy Hale,  Tyler Posey,  Hayden Szeto,  Violett Beane   Universal Pictures  Innymi słowy: standard. Opowieść o grupce studentów, którzy pojechali do Meksyku imprezować, a wrócili stamtąd z demoniczną klątwą na karku, stanowi przecież przykładną wyliczankę gatunkowych tropów. A przy okazji wzorcową litanię zakazów/nakazów. Po pierwsze: nie jedź do Meksyku. Po drugie, trzecie, piętnaste: nie flirtuj z nieznajomymi, nie okłamuj przyjaciół, nie zdradzaj partnerów, nie kłam, nie przechwalaj się, wkuwaj zamiast się alkoholizować. A przede wszystkim unikaj starych kościołów po zmroku - zwłaszcza jeśli na ogrodzeniu napisano ""nie wchodzić"" (a że napisano hiszpańsku, to lepiej nie lekceważ nauki obcych języków). Wadlow i jego zastęp scenarzystów grają w grę starą jak gatunek ""młodzieżowego horroru"": obsadzeni z rozdzielnika bohaterowie (kujonka, puszczalska, przystojniak, błazen) muszą stawić czoła konsekwencjom imprezy, która posunęła się za daleko - i już.  Zabawa polega więc na tym, czy da się zaskoczyć widza tym, co widział już dwieście razy. Jakie wymyślne wyzwania staną przed bohaterami, jakie niewygodne prawdy będą musieli ujawnić? Nie powiem, wyjściowy pomysł jest całkiem nośny, bo pozwala na sporo inwencji, jeśli chodzi o sposoby upokarzania i eliminowania bohaterów. Inscenizacja Wadlowa jest jednak równie konserwatywna, co jego ukryte przesłanie. Choć koncept ""Prawdy czy wyzwania"" leży niedaleko cyklu ""Oszukać przeznaczenie"", to nie oczekujcie graniczącej z absurdem przesady, z jakiej zasłynęła tamta seria. Nie oczekujcie też wiele krwi - ani generalnie strachu. Reżysera stać głównie na garść jump-scare’ów oraz spieniężanie głupoty bohaterów, którzy nawet po zidentyfikowaniu zagrożenia nie mogą przestać rozdzielać się pod coraz to błahszymi pretekstami. Oryginalny tytuł filmu - ""Blumhouse’s Truth or Dare"" - zawiera w sobie nazwę studia, które wyrobiło sobie renomę odnowiciela gatunku. ""Prawdzie czy wyzwaniu"" daleko jednak do sprytnych zabaw z konwencją w rodzaju ""Split"" czy ""Creepa"" - nie mówiąc nawet o przełomowych tytułach w rodzaju ""Uciekaj!"".       Sophia Ali,  Lucy Hale,  Tyler Posey,  Violett Beane   Universal Pictures  Mimo to Wadlow zachowuje się miejscami, jakby sednem jego filmu był komentarz obyczajowy, a motorem intrygi - napięte relacje między bohaterami. Mamy tu więc prawdziwe horrory 20-latków: social media, samobójstwo, daddy issues, coming out, widmo alkoholizmu i trudne rozmowy o pracę. Warstwa psychologiczna jest jednak cieniutka, bo motywacje bohaterów - zaplątanych w trójkąty miłosne, wzajemne żale i pretensje - zbyt wiele zawdzięczają przymusowi scenariuszowego komplikowania. W rezultacie aktorzy grają nie tyle postacie, co kolejne zwroty fabularne. Z drugiej strony - trochę o to tu chodzi. Cała frajda obcowania z ""Prawdą czy wyzwaniem"" (bo film koniec końców jakąś tam frajdę sprawia) to przecież frajda trashowa. W cenie są zatem ironia, upodlenie i odmóżdżenie. Mniejsza o wiarygodność czy logikę: nie ma większego szczęścia, niż film robiący nagły zwrot ot tak, bo można; nie ma większej radochy, niż bohaterowie porzucający swoje ideały w nagłych przypływach samolubstwa i hipokryzji. Nie od dziś wiadomo, że horror leży niedaleko komedii, i jeśli ""Prawda..."" da początek serii filmów, mała sugestia na kolejne odsłony: poproszę bliżej tej drugiej."
positive,8,"Zapnijcie pasy, chwyćcie się poręczy i uważajcie, bo [person=2504277]Jo Seon-ho[/person] przygotował dla Was przygodę pełną niespodzianek. Opowiadana przez reżysera historia nieustannie się przekształca, pozostając jednocześnie intrygująco niezmienną. Do tego wszystkiego ""Pętla"" składa się z wielu typowych dla koreańskiego kina elementów. Jest mieszanką stylów, konwencji i gatunków. W rękach debiutującego reżysera ławo mógł powstać z tego bajzel. [person=2504277]Jo Seon-ho[/person] mimo braku innych tytułów na koncie potrafił zapanować nad rozgardiaszem i przygotował dzieło proste i zarazem bardzo satysfakcjonujące.                    Pierwsze minuty ""Pętli"" zapowiadają przesłodzone kino familijne. Zapracowany ojciec przekomarza się z córką. W wymienianych sms-ach wyczuwamy miłość, ale też głębokie pokłady zawiedzionego zaufania. W tle rozbrzmiewają słodkie dźwięki k-popu. Po takim początku należałoby się spodziewać filmu o zakopywaniu przepaści między ojcem a córką, którą to ten przez lata zaniedbywał. Reżyser nie kłamie, ale jednocześnie zwodzi widzów, ponieważ owa walka przybierze nieoczekiwaną formę. Już chwilę później jesteśmy bowiem świadkami tragedii. Dziewczynka zostaje potrącona na przejściu dla pieszych przez taksówkę. Ojciec nie zdążył jej uratować. Radosny klimat pryska jak bańka mydlana.  Zanim widz dojdzie do siebie po szoku, jaki wywołał kontrast między słodkim początek a tragicznym wypadkiem, reżyser zaskoczy kolejną woltą. Oto wracamy do początku i bohater znów przeżywa ten sam dzień – z tym samym tragicznym finałem w postaci śmierci córki. I tak w kółko. Przez kilkanaście minut [person=2504277]Jo Seon-ho[/person] pokazuje nam desperackie próby zmienienia przez ojca biegu zdarzeń tak, by dotrzeć do dziewczynki na czas i zapobiec wypadkowi. Sekwencja ta nie jest może tak widowiskowa, jak w ""Na skraju jutra"", za to emocjonalnie sprawdza się doskonale. Reżyser bezbłędnie uchwycił paradoksy pętli czasowej i to jak z pozoru banalnie prosta próba zmienieniami przebiegu wydarzeń w rzeczywistości jest czymś niemożliwym do wykonania.          A to dopiero pierwszy akt filmu! Zanim ""Pętla"" dobiegnie końca, reżyser zdąży zaserwować widzom jeszcze sporo niespodzianek, zarówno dotyczących fabuły, jak i formy. Elementy SF stanowią dla niego jedynie pretekst, by zabrać widzów do piekła, by poruszyć egzystencjalne tematy zbrodni, kary, zemsty i odkupienia. ""Pętla"" to kino dynamiczne i stonowane zarazem, pełne akcji oraz scen rodem z klasycznego melodramatu. Doświadczymy mroku na dnie ludzkiej duszy i poznamy, czym jest światło nadziei. Film [person=2504277]Jo[/person] przypomina misteria – religijne doświadczenie oferujące jego uczestnikom katharsis.  Jest w tym wszystkim jeden haczyk. Aby móc w pełni zachwycić się ""Pętlą"", trzeba zaakceptować formę, która europejskiego widza może odstręczać nadekspresyjną grą aktorską w najpoważniejszych emocjonalnie momentach, oraz ckliwość, którą nasz krąg kulturowy utożsamia raczej z kiczem niż artyzmem. Warto jednak oswoić się z tym, jak film został nakręcony, by odkryć, że ""Pętla"" to dzieło naprawdę świeże i – co najważniejsze – poruszające."
positive,8,"Jedyny w okolicy uczciwy człowiek, który w dusznej rzeczywistości zabitej dechami prowincji próbuje ocalić swoją godności w skorumpowanym świecie, to częsty motyw w literaturze i kinie. Okazuje się aktualny pod każdą szerokością geograficzną, w każdym czasie i ustroju – także w Iranie ajatollahów. Reżyserowi i scenarzyście ""Uczciwego człowieka"", Mohammadowi Rasoulofowi, udało się jednak przedstawić ten znany widzom fabularny trop w interesujący sposób.           Na irańską prowincję patrzymy z punktu widzenia ciągle młodego mężczyzny, Rezy. Reza próbuje prowadzić farmę z hodowlą ryb, jego żona kieruje miejscową szkołą dla dziewcząt, wspólnie wychowują syna. Reza nie jest tutejszy. Wielu miejscowych patrzy na niego z nieufnością. Nie tylko dlatego, że jest z zewnątrz – Reza nie chce wchodzić w różne lokalne układy, a w dodatku sam ma pełno kłopotów. Bank naciska na spłatę pożyczki, tajemnicza Firma usiłuje wymusić na nim sprzedaż farmy, a reprezentujący ją w prowincji sąsiad – głowa budzącej postrach w okolicy rodziny –  wchodzi z Rezą w ostry konflikt.   Na każdym kroku mężczyzna zachęcany jest, by zawarł kompromis z rzeczywistością, ugiął się, pokłonił przed kim trzeba, a komu trzeba – zapłacił pod stołem. Stawką jest nie tylko godność Rezy, ale także przyszłość jego rodziny. Widz sam nie wie, czy ma kibicować jego uczciwości, czy temu, by Reza w końcu nauczył się grać wedle skorumpowanych reguł świata, w jakim żyje i zatriumfował nad swoimi prześladowcami.           Rozumiemy etyczny opór Rezy, gdyż irańska prowincja sprawia wrażenie do cna zepsutej, wewnętrznie przegnitej. Za pozorną gościnnością miejscowych kryje się lodowaty egoizm i gotowość do wykorzystania każdego, kto nie jest dość silny, by się bronić. Ludowa pobożność łączy się z okrucieństwem wobec inaczej myślących – przejmujący jest drugoplanowy wątek, pokazujący, jak społeczność i irańskie państwo traktuje niemuzułmańską rodzinę z okolicy. Rządzą mętne, niejasne, klanowo-rodzinne układy i pogrążający wszystko w tępym stuporze leniwy konformizm. W mieście, skąd uciekł Reza, nie jest dużo lepiej – całe jego pokolenie wydaje się politycznie przegrane i przytłoczone przez rzeczywistość Iranu XXI wieku.  Reza przypomina bohaterów polskiego kina moralnego niepokoju. Albo rosyjskiego inteligenta z jakiejś opasłej powieści, udręczonego na prowincji, gdzie wygnała go tępo brutalna polityka kolejnego cara – białego lub czerwonego. Motyw walki o ocalenie własnej ziemi przed zakusami chciwości innych przywodzi na myśl z kolei ""Lewiatana"" Andrieja Zwiagincewa.            ""Uczciwy człowiek"" nie jest aż tak wybitnym filmem jak rosyjskie arcydzieło. Brakuje mu formalnej dyscypliny, poetyckiej intensywności, bogactwa polityczno-religijnych alegorii. Z pewnością warto by bardziej przyłożyć do konstrukcji ostatniej części filmu, gdy akcja trochę niepotrzebnie się gmatwa i wikła w nie najlepsze fabularne rozwiązania.   Przy wszystkich możliwych zastrzeżeniach jest to jednak bardzo dobre kino. Reza Akhlaghirad jako Reza tworzy przejmującą, charyzmatyczną, zbudowaną oszczędnymi środkami wyrazu kreację. Reżyser nie ułatwia sobie zadania, nie moralizuje naiwnie. Nie potępia bohaterów, tylko uważnie studiuje mechanizmy, jakie prowadzą ich do niskich, małostkowych, bezmyślnie okrutnych czynów. Zakończenie filmu nie daje widzowi łatwych moralnych satysfakcji, komplikuje nasze sądy na temat świata przedstawionego, zostawia z niełatwym dylematem i poczuciem wielkiej niejednoznaczności. Jak na dobrze skrojone kino społeczne przystało."
positive,7,"Początek jest mocny. Więcej – to jeden z najmocniejszych komentarzy do współczesnych praktyk bieda-turystyki, jakie zdarzyło mi się oglądać w kinie. Siedzimy wciśnięci w fotele autokaru wycieczkowego, za oknem przewija się zambijski busz, w tle zawodzi Vivaldi. Marszrutka dojeżdża do drucianego ogrodzenia, turyści odkorkowują lufy aparatów i czekają na początek safari. Spodziewamy się pocztówki z lwem, zebrą i antylopą, lecz za płotem – w równych rządkach – siedzą stare kobiety. Do pleców ktoś przyczepił im białe wstążki – żeby nie odleciały i nie zaczęły porywać dzieci, mordować niewinnych. Wiedźmy – atrakcja hołubiona przez lokalny rząd – jakby na skinienie niewidzialnej batuty zaczynają szczerzyć kły i pohukiwać. A turyści się cieszą, bo wreszcie dostali kawałek ""prawdziwej Afryki"" – tradycyjnej, ""magicznej"", ""pierwotnej"". Przesąd zamienił się w przemysł.            Jest to przy okazji scena, która w pigułce oddaje specyfikę tego filmu – ""Nie jestem czarownicą"" przecina przynajmniej kilka różnych granic. Satyra społeczna spotyka się z realizmem magicznym, krytyczne ostrze – wymierzone w praktyki postkolonialne, ale także w mizoginię afrykańskiego społeczeństwa – raz po raz natrafia na odśrodkową siłę pięknych, surrealistycznych obrazów. To błyskotliwy debiut, chociaż – jak większość debiutów – mocno nierówny. Rungano Nyoni – Brytyjka o zambijskich korzeniach – postawiła na epizodyczną strukturę, dlatego na dwa świetne momenty zwykle przypada ten trzeci, słabszy. Jednocześnie nie jest to typowy przypadek festiwalowego art-house'u, bo od średniej odbiega przystępnością. Wielka w tym zasługa swoiście ""dwubiegunowej"" tonacji filmu: melancholia, cierpienie i wyzysk splatają się z wyjątkowym poczuciem humoru reżyserki, która na kanwie banalnych sytuacji inscenizuje groteskowy teatr absurdu.   Nyoni wciąga nas w historię 9-letniej Shuli – sieroty oskarżonej o czarownictwo i zesłanej do rezerwatu dla wiedźm. Po serii pseudotradycyjnych rytuałów, dziewczynka sama musi zdecydować o swoim przyszłym losie – albo zaakceptuje białą wstążkę przyszpiloną do pleców, albo zamieni się w ""kozę"": wyrzutka, którego każdy współplemieniec może bezkarnie zabić. Jej wybór nie ma zatem wiele wspólnego z dobrowolnością – w istocie Shula, jeśli chce przeżyć, musi zrezygnować z osobistej wolności i poddać się regułom przesądu. Niepodzielną władzę nad komuną wiedźm sprawuje pan Banda, minister turystyki i rekreacji, który zmusza stare kobiety do ciężkiej pracy w polu i czerpie zyski z wystawiania ich ciał na pokaz. Do Shuli wyrabia sobie stosunek jeszcze bardziej ""komercyjny"", bo magiczne moce dziewczynki zdają się naprawdę działać, a hojni mieszkańcy przynoszą w podzięce kosze z darami. System fabrykowania egzotyki zyskuje więc mocną legitymację społeczną i polityczną, a za rządową magią kryje się mechanizm podtrzymywania patriarchalnych stosunków – jak mówi żona Bandy, dawna wiedźma, ""wstążki pozbywasz się, robiąc to, co ci każą, i słuchając męża"". Tyle że Shula nie daje się łatwo sprowadzić do roli eksponatu i zaczyna z coraz większą siłą akcentować własną podmiotowość.           I chociaż ""Nie jestem czarownicą"" to czysta fikcja, film ma mocne oparcie w faktach i opowiada o autentycznych praktykach. W niektórych zakątkach Afryki oskarżenia o czary również dzisiaj stosuje się jako narzędzie społecznej kontroli – to tyleż element tradycji religijnych, co środek służący osobistej zemście i pomówieniu (np. jeśli chcemy pozbyć się z wioski nielubianej teściowej, czego doświadcza jedna z bohaterek filmu). Nyoni – pracując nad scenariuszem – spędziła podobno kilka tygodni w jednym z takich ""obozów"" dla wiedźm, wysłuchując traumatycznych historii poniżonych i wygnanych kobiet. A jednak realizm społeczny nie jest w moim odczuciu tym, co w debiucie młodej reżyserki intryguje najmocniej. O wiele ciekawsze są wszystkie te surrealistyczne momenty, w których nowoczesne technologie i kolonialna spuścizna białego człowieka wchodzą w interakcje z lokalną tradycją, nawzajem się podważając i kompromitując. Czasami są to wizje czarne, mocno fatalistyczne – jak w scenie programu telewizyjnego, kiedy Banta, z pełną aprobatą prowadzącego i publiczności, zachwala zdolności Shuli i próbuje handlować ""magicznymi"" jajami. Innym razem krytyczny humor jedynie delikatnie muska nasze kolana, czego przykładem jest pysznie ironiczny obraz wiedźm kupujących peruki ""stylizowane"" na Beyonce czy Rihannę – ikony czarnej popkultury. Ulotna obecność rozpoznawalnych, wyemancypowanych kobiecych ciał w afrykańskich sceneriach sawanny i buszu to jednocześnie trafny komentarz polityczny i artystyczna prowokacja. Przykład mocnego obrazu.  Nad światem wykreowanym przez Nyoni stale unoszą się widma fantazji – tych miejscowych, zakorzenionych w kulturze i tych zachodnich, pasożytujących na delikatnej afrykańskiej tkance społecznej. I niestety – wszystkie jednakowo często wykorzystuje się dla napełnienia prywatnej kiesy. Zysku poprzez wyzysk, po trupach do celu. Ale w ""Nie jestem czarownicą"" nie ma wbrew pozorom łatwej publicystyki. To film w pełni oparty na czystej wizualnej energii, opowiadający obrazami i z obrazów czerpiący własną siłę krytyczną. Choćby z tego powodu warto śledzić dalsze poczynania Nyoni. Mam przeczucie, że ta wrażliwość ""urodzi"" jeszcze wiele dobra. W końcu do reżyserskiej dojrzałości nie zawsze musi wieść długa i stroma droga. Zwłaszcza po tak udanym debiucie."
positive,8,"""Przebudzenie dusz"" to rzadki okaz: horror zrealizowany na podstawie sztuki teatralnej. Filmy ze scenicznym rodowodem kojarzą się raczej z psychodramą przy kuchennym stole albo bulwarową farsą, a nie z szarpiącą nerwy opowieścią o nawiedzonych domach, leśnych diabłach i upiornych noworodkach. Debiutanckie dzieło Jeremy'ego Dysona i Andy'ego Nymana wolne jest od przypadłości typowych dla ekranizacji przedstawień (nadmiar dialogu + fabuła dusząca się w zamkniętych pomieszczeniach), w zamian oferując widzom solidną porcję ciarek na plecach oraz błyskotliwą zabawę ikonografią kina grozy. Jeśli szukaliście filmu, po którym będziecie bali się zasypiać przy zgaszonym świetle, trafiliście pod właściwy adres.  Bohaterem ""Przebudzenia"" jest naukowiec o symbolicznie brzmiącym nazwisku Goodman (Nyman). Mężczyzna prowadzi program telewizyjny, w którym demistyfikuje rzekome zjawiska paranormalne. Szkiełkiem i okiem walczy z wszelkiej maści hochsztaplerami wmawiającymi gawiedzi, jakoby mieli dostęp do gorącej linii z zaświatami. Pewnego dnia z Goodmanem kontaktuje się jego dawny idol, również spec od obalania astralnych teorii. Starzec prosi dzielnego pogromcę mitów, by ten przyjrzał się bliżej trzem niewyjaśnionym dotąd przypadkom ingerencji sił nieczystych. Uradowany bohater ochoczo przystępuje do pracy. Nie zdaje sobie jednak sprawy, że śledztwo, które prowadzi, prędzej zawiedzie go do kaplicy pogrzebowej niż na galę rozdania nagród BAFTA.  Trzy przypadki, trzech świadków, trzy nastrojowe historie z dreszczykiem. Każda retrospekcja to w zasadzie oddzielna mininowela będąca popisem formalnej zręczności oraz filmowej erudycji twórców. Dyson i Nyman (będący jednocześnie autorami scenicznego pierwowzoru) czerpią inspiracje, skąd tylko się da. W długim łańcuszku cytatów oraz mrugnięć okiem znalazło się miejsce dla leciwych horrorów z wytwórni Ealing (patrz: ""U progu tajemnicy""), ""Martwego zła"", ""Amerykańskiego wilkołaka w Londynie"", azjatyckich straszaków pokroju ""Dark Water"", a nawet surrealistycznych dreszczowców Davida Lyncha. Co ciekawe, choć reżyserski duet zadłużył się po uszy u klasyków gatunku, ""Przebudzenie dusz"" wydaje się dziełem zaskakująco świeżym. Duża w tym zasługa zarówno świetnego skandynawskiego operatora Olego Bratta Birkelanda, jak i obsady. Pierwszy dostarcza mnóstwo wizualnie dopieszczonych, emanujących mieszanką grozy i niesamowitości kadrów. Z kolei aktorzy (zwłaszcza Martin Freeman oraz znany z ""The End of the F***ing World"" Alex Lawther) wnoszą na ekran sporo ożywczego mrocznego absurdu.  Bo ""Przebudzenie dusz"" – mimo że nie brakuje w nim momentów przymuszających widza do podskakiwania  ze strachu w fotelu – to jednak kino atmosfery. Z nieśpiesznie budowanym napięciem, zgrabnie podprowadzonymi zwrotami akcji oraz zaskakującymi rozwiązaniami wizualnymi. To film o demonach, które dosłownie i w przenośni ścigają bohaterów. Nieważne, jak długo będzie trwać ta ucieczka, upiory przeszłości w końcu oplotą ofiary swoimi zimnymi, bezlitosnymi mackami. Dla miłośników horroru ów chłodny uścisk powinien jednak wydać się całkiem orzeźwiający. "
negative,4,"Western nie jest chyba gatunkiem, który włada dziś masową wyobraźnią, a już na pewno nie wyobraźnią dziesięciolatków. A jednak tytułowy bohater ""Wielkiej wyprawy Oskara"" marzy o galopowaniu po amerykańskiej prerii, choć podejrzewam, że jego rówieśnicy wolą raczej Petera Parkera albo Nathana Drake'a niż Lucky Luke'a. Ale okej, Oskar jest przecież podstawówkowym outsiderem, a miłość do ikonografii Dzikiego Zachodu zaszczepiła mu matka. Wokół tych wątków kręci się zatem fabuła filmu Torfinna Iversena. To opowieść o inności, o relacjach dzieci z dorosłymi oraz o rozdźwięku między marzeniami a rzeczywistością. Film niby dla najmłodszych, ale na poważny temat.           Oglądając ""Wielką wyprawę Oskara"", trudno nie pomyśleć o ""Siedmiu minutach po północy"". Iversen – podobnie jak J.A. Bayona – spogląda oczami dziecka na chorobę rodzica i pokazuje, jak pod warstwą znieczulającej fantazji czają się realne problemy. Opowiada o nielubianym w szkole, osamotnionym Oskarze (Odin Eikre): chłopiec przyjaźni się w zasadzie jedynie z matką i fantazjuje, że kiedyś wybiorą się wspólnie do Ameryki. Kiedy nadchodzą wakacje, kobieta wyjeżdża jednak sama, zostawiając syna pod opieką gburowatego dziadka. Chłopiec czuje się zdradzony: musi zamieszkać na wsi, wśród obcych, skazany na towarzystwo antypatycznego krewnego. Umyka mu jednak to, co widz dostrzega dość szybko: podróż matki za granicę to jedynie zasłona dymna dla trudnej prawdy o jej stanie zdrowia.  Na plus trzeba policzyć reżyserowi to, że nie rozwija historii w spodziewanym kierunku. Mimo familijnego tonu opowieści nie będzie tu łatwych rozstrzygnięć i cukierkowych pojednań. Oczywiście nie brakuje jednak lżejszych, komediowych momentów. Jest choćby barwna postać lokalnego ekscentryka Leviego (Jørgen Langhelle), który chodzi do kina z noszącym okulary kucykiem i zaprzyjaźnia się z Oskarem. Ale nawet ten wątek prowadzi w dość ponure rejony. Mężczyzna jest traktowany przez wszystkich protekcjonalnie: ludzie wyśmiewają go i uznają za niespełna rozumu. Kiedy więc Levi i Oskar postanawiają wspólnie przepłynąć łódką Atlantyk, brzmi to raczej jak desperacka, z góry skazana na niepowodzenie ucieczka pary wyrzutków niż podnoszący na duchu poryw fantazji i optymizmu.              I w sumie trudno stwierdzić, czy ten smętny ton, w jakim utrzymany jest cały film, to aby nie wypadek przy pracy. Iversen reżyseruje bez polotu, przezroczyście, a aktorzy pod jego kierownictwem grają niemrawo, niewyraźnie. Czy to artystyczny zamysł czy może immanentna cecha norweskiego kina dla najmłodszych? Mimo zaplecza ciężarowych tematów ""Wielka wyprawa Oskara"" przypomina przecież dużo bardziej błahego, lżejszego ""Traktorka Florka"" (oraz jego kolejne części). Tu i tam mamy historię zamieszkującego na wsi chłopca, który zaprzyjaźnia się z dorosłym dziwakiem. Oba filmy robią też podobne wrażenie realizacyjnej niedoróbki – z niedookreślonymi postaciami, niedopisaną intrygą i bezpłciowym stylem. ""Wielkiej wyprawie Oskara"" nie zrobi więc przysługi porównanie z filmem Bayony, który potrafił zarazem opowiedzieć baśń i przejmująco dokopać się do prawdy o psychologicznych i emocjonalnych mechanizmach. Kontekst jest wszystkim, a w takim ""Wyprawa…"" wydaje się może nie niczym, ale na pewno niczym ciekawym. "
positive,5,"Jakie czasy, takie ""Życzenie śmierci"". Nakręcony w latach 70. oryginał z Charlesem Bronsonem do dziś robi spore wrażenie – to przesycony fatalizmem mroczny dramat o samozwańczym pogromcy zła, którego jednakowo napędzają nienawiść do zbirów oraz fascynacja przemocą. Zakończenie filmu nie przynosi katharsis, zaś główny bohater Paul Kersey ma w sobie coś zarówno z samotnego kowboja, jak i złowieszczego maniaka. Remake z Bruce'em Willisem to kino znacznie przystępniejsze w odbiorze: więcej w nim akcji, humoru – ba! – rodzinnego ciepełka, a mniej moralnej ambiwalencji i ponuractwa. Brakuje tylko pierwiastka, który wyniósłby tę sensacyjną pulpę ponad przeciętność.       Bruce Willis   Metro-Goldwyn-Mayer Pictures Inc.   Lista płac dawała cień nadziei, że nowe ""Życzenie śmierci"" może być czymś więcej niż kolejnym zbędnym recyklingiem filmowej klasyki. Willis, choć od trzech dekad niezmordowanie biega przed kamerą z pistoletem, nie raz igrał już na ekranie z wizerunkiem twardziela (patrz: ""Moonrise Kingdom"" albo nagrodzony Emmy epizod w ""Przyjaciołach""). Stojący za kamerą Eli Roth wyrobił sobie w Hollywood renomę za sprawą ultrabrutalnych dreszczowców pokroju ""Hostelu"" czy ""Green Inferno"". Przeniesienie jego, hmm, artystycznej wrażliwości na grunt kina zemsty mogło więc zaowocować ciekawym rezultatem. Z kolei scenarzysta Joe Carnahan zużył hektolitry tuszu na historie facetów, którzy argument siły cenią wyżej niż siłę argumentów (""Na tropie zła"", ""Przetrwanie"").  Pomimo zacnych referencji twórcze trio nie spełnia pokładanych w nich oczekiwań. Znudzony, grający na autopilocie Willis nie jest w stanie uwiarygodnić wewnętrznej metamorfozy Kerseya: z uprzejmego everymana w bezwzględnego egzekutora szukającego zemsty na oprawcach rodziny. W efekcie, gdy na początku filmu ktoś ubliża naszemu bohaterowi, zastanawiamy się, dlaczego ten próbuje obrócić całą sytuację w żart, zamiast przemodelować adwersarzowi facjatę przy pomocy pięści. Jeśli chodzi o Rotha, producenci najwyraźniej postanowili trzymać w ryzach jego sadystyczną wyobraźnię. Pomijając uroczą scenę w warsztacie samochodowym oraz parę drastycznych detali, erupcje przemocy wypadają tu zaskakująco powściągliwie. Rozczarowująca jest również zainscenizowana na modłę ""Kevina samego w domu"" finałowa konfrontacja – niewygrana dramaturgicznie, urwana jakby w pół drogi.       Bruce Willis   Metro-Goldwyn-Mayer Pictures Inc.   Carnahan ma parę niezłych pomysłów na uaktualnienie fabuły oryginału. Strzałem w dziesiątkę była decyzja o przekwalifikowaniu bohatera z architekta w chirurga, który z równym zaangażowaniem niesie pomoc rannym policjantom i bandziorom (do czasu, oczywiście). Trudno o lepszą ilustrację podwójnego życia Kerseya niż scena, w której ekran zostaje podzielony na pół: na górze obserwujemy przygotowania do operacji, a poniżej – żmudną naukę składania pistoletu. Ciekawie wypada w filmie również motyw Internetu i mediów społecznościowych – nieocenionego źródła wiedzy o sposobach na zadawanie ludziom krzywdy, a zarazem narzędzia promocji dla działającego ponad prawem nocnego jastrzębia. Niestety, rozważania nad etycznym wymiarem czynów Kerseya oraz wątek jego potencjalnych naśladowców rozmywają się ostatecznie w maratonie strzelanin i tortur. Szkoda także dobrych aktorów drugoplanowych, którzy błąkają się po filmie bez wyraźnego powodu: Vincenta D'Onofrio w roli uwikłanego  w ciemne interesy brata Paula oraz Deana Norrisa wcielającego się w dobrodusznego detektywa Rainsa.  Przesłanie ""Życzenia śmierci"" jest proste jak lufa glocka. Ludzie liczą na to, że policja ich obroni. To błąd. Jeśli chcesz ochronić to, co do ciebie należy, musisz zrobić to osobiście – słyszy z ust teścia Paul Kersey. Gdy społeczeństwo pogrąża się w obłędzie, a organy ścigania zawodzą, nic tak nie pomaga w okiełznaniu chaosu jak nabita spluwa i celne oko. Brzmi jak spełniony koszmar liberałów oraz zwolenników ograniczonego dostępu do broni palnej? Cóż, w filmie Rotha raczej nie ujrzycie gołąbka pokoju. "
positive,6,"Ile królików potrzeba, żeby zdemolować wiktoriańską posiadłość i splądrować ogród? Odpowiedź jest prosta: pięć królików plus prosiak w fioletowej marynarce, borsuk w kaszkiecie, pani jeżowa, pan żaba i kogo tam jeszcze z leśnej komuny uda wam się zrekrutować. Wieść gminna niesie, że kiedy Anglicy zobaczyli pierwszy trailer trójwymiarowo-aktorskiego ""Piotrusia Królika"", zawyli z oburzenia. O co to całe wycie?          CTMG, Inc.    Na książkowych przygodach Petera nieprzerwanie od 1902 roku wychowują się kolejne pokolenia wyspiarzy, a ilustracje Beatrix Potter uznaje się za szczyt delikatności - zwierzęcy bohaterowie kołyszą dzieci do snu swoim akwarelowym spokojem i niewyszukaną kreską. Najnowsza adaptacja wprowadza do szacownej serii sporo nowoczesnej dynamiki, przede wszystkim ruch, slapstick i popowe wzorce estetyczne. Rzeczywiście, bywa agresywniej niż w książkach, ale też nie przesadzajmy. ""Piotruś"" absolutnie nie odbiega od standardów oferowanych przez podobne animacje o gadającym, ubranym w kurtki i czapki zwierzyńcu. I jest to jednocześnie największe przekleństwo filmu, bo czasami trudno pozbyć się wrażenia, że oglądamy kolejny zlepek podobnego z podobnym.       Rose Byrne   CTMG, Inc.    Banda królików - Piotruś, jego trzy siostry i pulchny kuzyn Benjamin - dzień zaczyna od włamu do ogrodu pana McGregora. Starzec, w polskiej wersji językowej nazywany ""grzybem"", nienawidzi futrzastych zjadaczy warzyw i najchętniej zobaczyłby puchate uszka we wnętrzu własnego piekarnika. Króliki znajdują obrończynię w mieszkającej nieopodal malarce Bei - idealistce, która kocha przyrodę, na wieś przeprowadziła się z potrzeby ducha i zawsze, w ostatniej chwili, ratuje zwierzaki z opresji. Stare porządki chylą się jednak ku końcowi. McGregor umiera (bo warzywa sadzić potrafi, ale w sekrecie jest uzależniony od śmieciowego żarcia), a po krótkim okresie bezkrólewia - kiedy ogród bez oporów grabią króliki, jelenie, lisy i borsuki - do ""posiadłości"" zjeżdża nowy dziedzic: młody kuzyn poprzedniego właściciela. Thomas, menadżer w domu towarowym Harrods, ma bzika na punkcie porządku, a przed królikami próbuje się bronić m.in. instalując płot pod napięciem i kupując zupełnie nowe pułapki. Co gorsza, sąsiadka Bea sympatyzuje z tym śliskim typem, powoli rodzi się między nimi coś na kształt romansu. Koniec końców, Piotruś będzie musiał walczyć nie tylko o dostęp do świeżej sałaty, ale także o utrzymanie dawnego międzygatunkowego sojuszu.        Rose Byrne   CTMG, Inc.    Przed seansem zastanawiałem się, jak rolę Thomasa ""udźwignie"" znany z całkowicie odmiennych gatunkowych klimatów Domhnall Gleeson. W końcu młody McGregor nie jest postacią do końca antypatyczną - kiedy króliki zaczynają ujawniać coraz bardziej ""sadystyczne"" skłonności, a film dryfuje w stronę wariacji na temat ""Kevina samego w domu"", wypadałoby nawet z bohaterem troszeczkę poempatyzować. Gleeson zagrał tę podwójność całkiem przekonująco, gładko przełączając się z roli sfrustrowanego angielskiego mieszczucha na nieporadnego słodziaka. Nieco gorzej wypadają bohaterowie animowani, zaprzęgnięci, jak zwykle, do pracy przy niekończącej się taśmie produkcyjnej popkulturowych nawiązań. Dostajemy więc zestaw nieśmiertelnych wytrychów: rapujące ptaki, dużo tanecznej muzyki, odniesienia do Tarantino, Wesa Andersona, ""Szeregowca Ryana"", kina szpiegowskiego. Najbardziej spektakularnym ""uwspółcześnieniem"" klasycznej bajki jest scena wielkiej imprezy w opuszczonym domu McGregora: upojone warzywnym sokiem zwierzaki zachowują się jak niesforni studenci w akademiku, ciskając jeżami w wyrysowane na ścianie tarcze (jak żywo ""Wilk z Wall Street""), goląc futro pijanemu lisowi, a nawet... twerkując w rytm hip-hopowego podkładu.       Rose Byrne   CTMG, Inc.    Oczywiście, znajdziemy tutaj gagi lepsze i gorsze. Śmieszy kogut, który budzi się każdego ranka nie pamiętając, że wczoraj też był dzień. Bawi bulimiczny prosiak-arystokrata, smarujący ryjek smakową pomadką do ust. Natomiast zwierzęca ""biba"", odbywająca się nieomal nad grobem starego McGregora, to już mimo wszystko lekkie przegięcie. W ogóle popkultura i nowoczesność sprawiają w filmie wrażenie wyjątkowo wtórnych, ""odbitych"" od animacji zbliżonych tematem i atmosferą. Tak jakby konserwatywną estetykę edwardiańskiej Anglii próbowano na siłę ""przeszczepić"" w format zainicjowany przez ""Shreka"".           CTMG, Inc.   Próżny trud, pewne rzeczy nie będą współgrać, zwłaszcza jeśli sklejono je wątłym spoiwem „bajkowości”. Nie ulega za to wątpliwości, że slapstikowe gagi - choćby nie wiem jak wtórne - rozbawią nawet najbardziej nadąsaną dzieciarnię. I choćby za to warto dać królikom szansę. Potraktować film jak kolejną średnio udaną, ale niezobowiązującą familijną komedię. Poza tym, co tutaj dużo mówić, puchate uszka w kaszkietach wciąż mają w sobie jakąś magię. Staroświecki urok. Aż chce się pogłaskać, poczochrać, podrapać. Nie ma się czego wstydzić.       "
positive,5,"Jeśli reżyser ""Szybkich i wściekłych"" oraz ""xXx"" wchodzi na plan filmu zatytułowanego ""Huragan"", to raczej nie po to, by nakręcić herzogowską diatrybę o beznamiętnej przyrodzie oraz ludziach spoglądających w otchłań. Wyrosły ze szczerych intencji i naładowany energią bezpretensjonalnego kina klasy B obraz Roba Cohena zapowiada zabawę na sto dwa. Ostatecznie jednak pozostaje obietnicą bez pokrycia.       Ralph Ineson     W teorii, praktyce oraz całym kampowym majestacie, jest to opowieść o skoku na grubą kasę w trakcie szalejącego huraganu. Napadu dokonują źli faceci w kominiarkach, przed żywiołem ostrzega szlachetny meteorolog, w końcu zaś wszyscy - z rezolutną agentką federalną oraz zapijaczonym ex-komandosem i zarazem bratem meteorologa na czele - lądują w oku cyklonu. Jeśli zastanawiacie się, czy kino tzw. ""wysokiego konceptu"", wedle którego scenariusz musi być streszczony w dwudziestu słowach, ma jakiekolwiek granice, to ""Huragan"" - wink wink - je rozwiewa.      Bohaterowie są niezniszczalni i na poczekaniu rzucają suchymi żartami, fizykę całego świata pożyczono z kreskówki, a że akcja filmu rozgrywa się w Alabamie, flanele i ciężki akcent są na porządku dziennym. Dodaje to filmowi niespodziewanego kolorytu, podobnie jak fakt, że przed kamerami pręży się Brytyjczyk Toby Kebbell. Co prawda facet lepiej sprawdza się w rolach fotogenicznych dziwaków, lecz nie potrzeba mistrzostwa w metodzie Stanisławskiego, by udźwignąć postać wrażliwego miłośnika trąb powietrznych walczącego z bandą rabusiów.       Toby Kebbell     Pomijając szereg nakręconych z niemal dziecięcą naiwnością scen akcji oraz całkiem przyzwoite - jak na fabularne założenia - aktorstwo, ""Huragan"" ledwie się kręci. Scenariusz jest dziurawy jak szwajcarski ser, chemia pomiędzy bohaterami została na papierze, zaś wszystkie sceny dialogowe to oczywiście test cierpliwości. I chociaż za nominalnego intelektualistę chwackiej drużyny robi facet, a oddelegowana do kopania tyłków i spisywania nazwisk zostaje kobieta, nie szukałbym tutaj jakiejś wielkiej gatunkowej transgresji. Koniec końców, jedynym sensownym bohaterem pozostaje wygenerowane w komputerze tornado.    Połączenie filmu katastroficznego oraz heist movie nie jest niczym nowym i mówiąc szczerze, to nie najgorszy pomysł na kino - przypomnę tylko, że trąby powietrzne porywały już całe ławice rekinów, zaś po samolotach pełzały egzotyczne węże. Tym większa szkoda, że ""Huraganowi"" brakuje jakieś nuty narracyjnego szaleństwa, fabularnej ekstrawagancji, dialogów, bohaterów oraz sytuacji, do których wracalibyśmy z miłością w sercu oraz ironicznym uśmiechem na twarzy. Kule rykoszetują, maszyny wiatrowe pracują pełną parą, ciężarówki wypełnione forsą latają po ekranie. Lecz uczucia, które zostaje po seansie, raczej nie pomylicie z ekscytacją. To zawrót głowy. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,3,"Zawsze dziwiło mnie, że w badaniach preferencji polskich widzów wychodziło, iż bardzo istotną rolę w decyzji o pójściu lub nie na dane dzieło odgrywa reklamujący je plakat. Po seansie ""Pół na pół"" zaczynam rozumieć, o co może chodzić. Plakat do filmu jest jednym z najbrzydszych, jakie trafiły do polskich kin od dawna. A nasi dystrybutorzy nas przecież nie rozpieszczają. Ten przyjechał co prawda nad Wisłę z Francji, ale i tak należą się słowa krytyki za to, że nie pomyślano u nas o lepszym. Plakat wybitnie zniechęca do wyprawy do kina -  i faktycznie, na film niespecjalnie warto iść.       Didier Bourdon,  Isabelle Carré,  Valérie Bonneton     Nie dlatego, że ""Pół na pół"" jest obrazem tragicznie złym, dziełem, z którego nieudolnego wykonania i kulawych pomysłów można się śmiać, nawet oglądając je po raz ósmy. Nie, to nie jest film z półki dzieł Patryka Vegi, ""Kac Wawy"", produkcji z papieskiej serii z Piotrem Adamczykiem czy ""Smoleńska"". Na ""Pół na pół"" szkoda czasu, bo to dzieło absolutnie bezpłciowe. Banalna, nieszczególnie zabawna komedia o trójkącie małżeńskim, jakie francuski przemysł filmowy produkuje seryjnie. Gdyby w muzeum miar i wag ktoś obok wzoru metra i kilograma potrzebował modelowego przykładu francuskiej filmowej nijakości, ""Pół na pół"" doskonale sprawdziłoby się jako eksponat.  Piszę to, doceniając pewne aspekty filmu. Niektóre z klocków, z których reżyserka i scenarzystka Alexandra Leclère składa swoje dzieło, są wykonane całkiem poprawnie. Z kilku scen można się nawet zaśmiać. Scenariusz i postaci skonstruowane są zgodnie z regułami sztuki. Mieszczańskie, paryskie wnętrza zostały bardzo szykownie dobrane. Podoba mi się niekonwencjonalne rozwiązanie problemu trójkąta, jak i to, że w scenariuszu, który początkowo wygląda jak realizacja męskiej fantazji, twórczyni filmu pozwala upodmiotowić się swoim bohaterkom.       Didier Bourdon,  Laurent Stocker     Nie mogę za to znieść forsownej, przerysowanej, wysilonej i manierycznej gry aktorów, zwłaszcza Valérie Bonneton w roli zdradzanej małżonki, oraz kilku postaci drugoplanowych. Nie kupuję słabych dialogów i naprawdę prymitywnego miejscami humoru. Jego gruba, wulgarna dosadność dziwi tym bardziej, że reżyserka obsadza swój trójkąt w świecie ludzi wykształconych. Mąż jest wykładowcą literatury francuskiej, poznajemy go, gdy w uniwersyteckiej auli opowiada studentom o Baudelairze. Żona uczy w klasie skrzypiec w konserwatorium, w łóżku przed snem przegląda partytury i słucha Schuberta, a kochanka prowadzi stylową księgarnię z używanym książkami. Nie wiem, po co sygnalizować te kulturalne pretensje, skoro nic z nich nie trafia do dialogów, a żarty w filmie koncentrują się na wymiotach, erekcjach i innych fizjologicznych czynnościach.  Podsumowując, mamy film, który można obejrzeć bez większego bólu, gdy nie ma się naprawdę nic lepszego do roboty. Dobry na wypełnienie ramówki w telewizji. Trudno mi jednak uwierzyć, by ktoś nie żałował tego, że specjalnie wybrał się na ""Pół na pół"" do kina. Dlatego trochę nie rozumiem, czemu we Francji film zgromadził liczącą kilkaset tysięcy widzów publiczność. Naprawdę, tę samą historię francuska komedia wielokrotnie pokazała lepiej, zabawniej, przy pomocy bardziej utalentowanych aktorów. Nad Wisłą w hit nie wierzę. Nawet jeśli widownia się znajdzie, to bardzo szybko zapomni, co oglądała – ""Pół na pół"" nie jest filmem, który może na dłużej pozostać w czyjejkolwiek pamięci. "
positive,5,"Jeśli w pierwszych scenach filmu jakaś szczęśliwa rodzina jedzie gdzieś samochodem, to czytelny sygnał, że sprawa nie skończy się dobrze. W ""Znikasz"" Duńczyk Peter Schønau Fog wpisuje się w bogatą tradycję ""złudnej samochodowej idylli"" à la ""Lśnienie"" czy ""Funny Games"". Co ciekawe, reżyser nie czeka zbyt długo z depnięciem na pedał gazu. Zamiast zapoznać nas z bohaterami, wprowadzić w sytuację, od razu proponuje eksplozję – niczym z Hitchcockowskiego przepisu na otwarcie, powtarzanego w nieskończoność przez recenzentów. W tym reżyserskim geście jest już cały film w pigułce: niby intrygujący, a jednak opowiedziany zbyt drętwo, by faktycznie poruszyć.           Tak czy inaczej, sprawa jest niezwykle ciekawa. Oto Frederik Halling (Nikolaj Lie Kaas), sympatyczny dyrektor szkoły, nagle zaczyna zachowywać się nieobliczalnie: z szanowanego obywatela zmienia się w napędzanego adrenaliną i testosteronem furiata. Okazuje się, że wpływ na zmianę charakteru mężczyzny ma wykryty u niego guz mózgu. W międzyczasie Frederik zostaje oskarżony o zdefraudowanie szkolnego budżetu i doprowadzenie placówki na skraj bankructwa. Rusza proces, który ma ustalić, czy mężczyzna powinien odpowiadać za swe czyny.            Reżyser traktuje rozprawę sądową jako ramę, pozwalającą swobodnie poruszać się po życiorysie bohatera i jego rodziny. Narracyjna mozaika rozproszonych w czasie momentów to czytelny symbol: mieszczański komfort egzystencji Hallingów został rozbity w drobny mak kolejnych scenek. Te kawałki trzeba na powrót poukładać, zlepić w nowe status quo, w jakąś przekonującą – zarówno dla sądu, jak i dla samych bohaterów – narrację. ""Znikasz"" sugeruje jednak, że nie da się już ogarnąć tego bałaganu, bo – być może – sama idea ""porządku"" jest iluzją. Reżyser piętnuje kruchość, przygodność ludzkiej tożsamości, wskazuje, że nasz psychofizyczny dobrobyt zależy od niuansów w rodzaju delikatnego balansu hormonalnego. Wydobywa też kolejne paradoksy sytuacji, w jakiej znaleźli się Hallingowie. Przecież to nie kolejne występki Frederika okazują się największym ciosem dla jego bliskich, żony Mii (Trine Dyrholm) i syna Nicklasa (Sofus Rønnov). Prawdziwą zagwozdką jest fakt, że oboje preferują ""nowego"", nieobliczalnego Frederika.            Emocjonalny ciężar tego kryzysu dzielnie dźwigają aktorzy, a intryga komplikuje się jeszcze bardziej, kiedy w sprawę Hallingów zaangażuje się adwokat Berman (Michael Nyqvist), sam zmagający się z chorobą żony. Ale – jak zapowiada już scena otwierająca film – reżyser nie daje bohaterom miejsca na oddech. Zamiast tego przeskakuje od jednej dramatycznej sceny do drugiej, inscenizując kalejdoskop tragedii, w obowiązkowych szarościach i beżach, przy dźwiękach sentymentalnie plumkającego pianina. Efekt jest płaski, bardziej operowo-mydlany niż – jak zamierzono – ambitnie arthouse'owy.  Nie pomaga też dydaktyczny ton filmu. Reżyser niby zadaje intrygujące, fundamentalne pytania (Co jest faktem charakteru, a co zaledwie percepcją, wrażeniem? Czy osobę można sprowadzić do zachodzących w jego ciele procesów chemicznych? Czy wolna wola istnieje?). Tracą one jednak swoją atrakcyjność, kiedy wypowie się je z ekranu wprost – a tak właśnie podaje je reżyser: na tacy, w formie przytaczanych zza kadru przez Mię ""fun factów"". Miejscami Fog wplata ów naukowy żargon w dialogi, co daje efekt zarazem niewiarygodny i niezamierzenie śmieszny. W zażartej kłótni przy stole może więc paść znienacka argument ""ależ nie ma neuronowego połączenia między słowami a działaniami!"", a jeden z bohaterów może spróbować usprawiedliwić zdradę małżeńską, tłumacząc się ""procesami, które zaczęły się miliony lat temu"". Niestety: takie neurologiczne podejście do konwencji dramatu nie robi przysługi ani jednemu, ani drugiemu."
positive,6,"Paweł Sala nareszcie wyszedł z ukrycia. Po długich siedmiu latach, które minęły od premiery obsypanej nagrodami ""Matki Teresy od kotów"", utalentowany dramaturg i reżyser ukończył wreszcie swój kolejny film. Niestety, poprzeczka okazała się zawieszona zbyt wysoko, a ""Niewidzialne"" nie wytrzymują porównań ze znakomitym poprzednikiem. Porażka to jednak ambitna i dająca nadzieję, że Sala jeszcze nie raz nas zaskoczy.       Sandra Korzeniak,  Halina Rasiakówna,  Natalia Rybicka     Polski filmowiec udowodnił, że nie interesuje go realizacja kina spod znaku ""żeby nie bolało"". Dzieła Sali mają uwierać, psuć dobre samopoczucie i konfrontować nas z obecnością znajdującego się w pobliżu zła. Dlaczego zatem, choć wrażliwość reżysera wydaje się na polskim gruncie oryginalna, a podejmowane przez niego tematy są bez wątpienia doniosłe, ""Niewidzialne"" ostatecznie nie przekonują? Jednym z powodów mogą być ciążące twórcy nadmierne ambicje. Pomimo że Sala zwraca kamerę w kierunku przedstawicieli najniższych warstw społeczeństwa, reżysera nie interesuje opowiadanie o nich w niemiłosiernie wyeksploatowanej konwencji ""małego realizmu"". Kłopot w tym, że zaproponowane przez autora ""Niewidzialnych"" rozwiązanie alternatywne okazuje się równie nieprzekonujące.  Dominująca na ekranie strategia groteskowego deformowania rzeczywistości zapewne świetnie sprawdza się na deskach teatru (""Niewidzialne"" to adaptacja napisanego przez samego Salę dramatu). W kinie razi jednak sztucznością. Wystarczy posłuchać wygłaszanych przez główne bohaterki dialogów, które – choć pełne wulgaryzmów – zyskują rys zbyt kunsztowny i wycyzelowany, by brzmieć w naszych uszach wiarygodnie. Tym bardziej że rozmowy pomiędzy trzema kobietami wykonującymi zawód szwaczek szybko zaczynają nużyć za sprawą swej monotematyczności. Doprawdy bowiem wystarczy jedna sugestywna tyrada bohaterki ofiarnie granej przez Sandrę Korzeniak, żeby zrozumieć, że mamy do czynienia z kimś udręczonym niemożliwą do zaspokojenia chucią. Gdy monolog na ten sam temat wraca po raz drugi, trzeci i czwarty, coś, co na początku wydawało się objawem budzącej współczucie desperacji, zyskuje wyłącznie wymiar irytującego natręctwa.       Sandra Korzeniak,  Halina Rasiakówna,  Natalia Rybicka     Kłopot ze szwaczką Sandry Korzeniak stanowi zwiastun szerszego problemu związanego z faktem, że wszystkie postacie z ""Niewidzialnych"" wydają się zarysowane jedynie pretekstowo. Najbardziej zarzut ten rzuca się w oczy w kontekście jedynego męskiego bohatera filmu – Krojczego. Choć chłopak przyprawia każdą ze szwaczek o szybsze bicie serca, dowiadujemy się o nim tak niewiele, że trudno nam zrozumieć przyczyny tej fascynacji. Równie problematyczna wydaje się epizodyczna postać Marii Miracle – alegorycznej figury dość nachalnie symbolizującej niedostępne dla szwaczek rozkosze kapitalizmu. Tego rodzaju wycieczek na skróty jest zresztą w ""Niewidzialnych"" trochę więcej. Ich obecność nasila się zwłaszcza w końcowej części filmu, gdy reżyser nieco zbyt ostentacyjnie stara się szarpnąć emocjami widza. Zwłaszcza zaserwowana przez jedną ze szwaczek opowieść o tragedii, która spotkała jej dzieci, sprawia wrażenie obliczonej na wyciśnięcie łez, tabloidowej kliszy nieprzystojącej kinu z artystycznymi ambicjami. Towarzyszące oglądaniu ""Niewidzialnych"" poczucie niedosytu nie oznacza bynajmniej, że reżyser poniósł porażkę na całej linii. Całkiem nieźle broni się choćby metafora wpisana w wykonywany przez bohaterki zawód. Szwaczki, same znajdując się na peryferiach społeczeństwa, wytwarzają garnitury przeznaczone dla ciemiężących je bogaczy. Dostrzegając ten paradoks, Sala potrafi jednocześnie oprzeć się pokusie forsowania zero-jedynkowej wizji rzeczywistości, w której jego postacie pełniłyby role niewinnych ofiar. W swych najlepszych fragmentach ""Niewidzialne"" pokazują, że problemem klasy robotniczej jest brak poczucia solidarności, a w relacjach pomiędzy jej członkami empatia miesza się z zawiścią i potrzebą rywalizacji.  Niezależnie od tego, że artystyczna wypowiedź Sali przybiera często manieryczny ton, warto wsłuchać się w jej treść. Jeśli w następnym filmie równie ciekawe obserwacje znajdą wsparcie dopasowanej do nich formy, twórca ""Matki Teresy…"" powinien zanotować rychły powrót do wysokiej dyspozycji. Miejmy nadzieję, że swoich sił spróbuje tym razem szybciej niż za kolejnych siedem lat."
positive,6,"""Maria Magdalena"" opowiada znaną z ewangelicznych przekazów historię Jezusa z Nazaretu z punktu widzenia Marii z Magdali – młodej kobiety, która porzuca rodzinę, wpychającą ją w niechciane małżeństwo, by podążać za Jezusem i jego uczniami. Scenariusz Philippy Goslett i Helen Edmundson czasem dość luźno opiera się na ewangelicznych przekazach, widzimy na ekranie sceny, o których kanoniczne Ewangelie nie wspominają – np. Marię chrzczącą w imieniu Jezusa kobiety w Kanie Galilejskiej.       Rooney Mara    Film konsekwentnie przedstawia Marię, jako uczennicę Jezusa równą apostołom, a być może nawet szczególnie wybraną przez swojego nauczyciela. Maria, w przeciwieństwie do co bardziej prostodusznych z uczniów Jezusa, od początku rozumie, że jej mistrz nie zostanie liderem żydowskiego powstania, wymierzonego w okupujących Judeę Rzymian, że jego przesłanie ma zupełnie inny, duchowy wymiar.  Maria z Magdali jako ""apostkołka apostołów"", uczennica Jezusa równa jego uczniom, to motyw pojawiający się i powracający w ramach różnych nurtów chrześcijaństwa w rytm tego, jak zmienia się w nich pozycja kobiety i stosunek do jej roli w religijnej wspólnocie. Film Gartha Davisa jest próbą przepisania założycielskiego mitu chrześcijaństwa zgodnie ze współczesną, feministyczną wrażliwością. Dla Marii chrześcijaństwo jest szansą na ucieczkę od ról córki, żony i matki przypisywanych jej przez wiejską wspólnotę. Jezus oferuje jej prawdziwie emancypujące, uniwersalistyczne przesłanie, wspólnotę, do której przystąpić może każdy i każda bez względu na wiek, płeć i pochodzenie społeczne.         Chiwetel Ejiofor,  Joaquin Phoenix    Taka progresywna, feministyczna reinterpretacja chrześcijaństwa jest ciekawa i sympatyczna, czasami daje na ekranie interesujące efekty. Jednocześnie wiele w filmie Davisa niewykorzystanych szans. Rozczarowuje sama postać Marii – najciekawsza jest bowiem wtedy, zanim spotyka Jezusa i jego uczniów. Gdy już podąża za nowym nauczycielem, nagle wydaje się wszystko wiedzieć, wszystkiego być pewna, nie ma w niej kluczowego dla dobrze skonstruowanej filmowej postaci pęknięcia, wewnętrznej walki, konfliktu. A twórcy filmu potrafią konstruować takich bohaterów – najlepszym przykładem jest Jezus z Nazaretu w świetnej roli Joaquina Phoenixa – przytłoczony własnym charyzmatem, przeczuwaną boskością i rolą, jaką ma odegrać.  Film nie rozwija także najciekawszego wątku: konfliktu Marii z Piotrem Apostołem. Dzieli ich spór o to, kto tak naprawdę został wybrany do tego, by nieść w świat przesłanie ukochanego nauczyciela. Piotr jest w ""Marii Magdalenie"" taktykiem i organizatorem. Wspólnotę uczniów chce przekształcić w kościół – dogmatyczny, hierarchiczny, kierowany przez niego. Maria stoi na gruncie innego chrześcijaństwa: opartego na osobistym przeżyciu i nawróceniu, nieuwikłanego w taktykę, ziemską politykę, instytucje. W tradycjach gnostyckich to właśnie Maria z Magdali miała być prawdziwą opoką Chrystusowego kościoła, a Piotr ze swoim polityczno-religijnym projektem zaledwie uzurpatorem. Ten spór dwóch wizji chrześcijaństwa jest czymś szalenie aktualnym także dziś, szkoda, że twórcy zaledwie go sygnalizują.       Chiwetel Ejiofor    Na koniec nie można nie wspomnieć o krzywdzie, jaką filmowi wyrządził dystrybutor dubbingiem. Choć technicznie nie jest najgorszy, to tym niemniej Rooney Mara i Joaquin Phoenix mówiący z ekranu po polsku wyglądają idiotycznie. Nie wiem co kierowało dystrybutorem – nadzieja, że katecheci zagnają dzieciarnię na film bez napisów? – ale jego ruch był zupełnie niepotrzebny. Nie tylko uniemożliwia on polskiemu widzowi kontakt z pełną, integralną wersją dzieła, ale także spycha film do niszy kina familijnego, infantylizuje jego odbiór. A przy wszystkich słabościach ""Maria Magdalena"" zasługuje na to, by podejść do niej poważnie. "
positive,8,"Dzieci nie patrzą na świat przez różowe okulary, choć z wiekiem mogą o tym zapomnieć i pielęgnować w pamięci wizję pacholęcej idylli. W sumie nic dziwnego: taka wizja jest a) wygodna oraz b) przyjemna. No i jeszcze c) utrwalana przez łagodną poetykę produkcji dla najmłodszych - nie wszystkich, ale wielu. Suchy opis fabuły ""Lata 1993"" może sugerować, że mamy do czynienia właśnie z tego typu bezpieczną, sentymentalną opowieścią dla młodego widza. Ale choć film Carli Simón da się obejrzeć z dzieckiem, to przykład kina zdecydowanie dorosłego. Co więcej, choć reżyserka wraca tu do własnego dzieciństwa, nie zapomina o zdjęciu owych różowych okularów: patrzy uważnie, nieprotekcjonalnie i bez rodzicielskiego filtra zmiękczającego.       Laia Artigas    Bohaterką ""Lata 1993"" jest 6-letnia Frida, która po śmierci matki i ojca zamieszkuje z wujostwem na wsi. Dziewczynka powoli oswaja się z obcymi warunkami: wiejskim otoczeniem oraz towarzystwem nowych ""rodziców"" i nowej siostry, młodszej od siebie Anny. Simón niby prowokuje w nas odruch współczucia wobec dotkniętej nieszczęściem, zagubionej dziewczynki o poważnej, zaciętej twarzyczce grającej ją Lai Artigas. Zarazem jednak reżyserka nie przymyka oka na przywary swojej bohaterki. Wrzucona w nową sytuację, dotknięta tragedią, Frida jest niesforna, buntuje się i grymasi. W efekcie, zamiast czułostkowej martyrologii Biednej Dziewczynki, mamy tu więc raczej wielowymiarowy portret dzieciństwa. ""Humory"" Fridy są przecież tyleż dziecięcą, niedojrzałą wersją pracy żałoby, co zwykłym testowaniem granic wolności, ot, ""pracą dorastania"".       Wizja debiutantki Simón zdradza pewne powinowactwa z filmami Francoisa Truffauta o szamoczących się pod naporem autorytetu chłopcach, ""400 batami"" czy ""Dzikim dzieckiem"". Trudno nie pomyśleć też o ""Nakarmić kruki"" Carlosa Saury czy chilijskim ""Od czwartku do niedzieli"". Sposób, w jaki toczy się narracja ""Lata 1993"", kojarzyć się może zwłaszcza z tym ostatnim tytułem. Reżyserka konsekwentnie trzyma się bowiem dziecięcej perspektywy, ""dorosłe"" sprawy oddelegowując na marginesy ekranu. Kłótnie opiekunów czy rodzinne dyskusje o przyszłości Fridy chwytane są przez kamerę niemal mimochodem: dorośli toczą je jakby bez świadomości, że mała jest obok, że słucha i wyciąga swoje wnioski z tego, co dojdzie do jej uszu. W efekcie widz, podobnie jak dziewczynka, musi układać sobie rzeczywistość ze strzępów podsłuchanych rozmów i niedopowiedzeń (jej matka zmarła prawdopodobnie na AIDS, choć nazwa ta nie pada ani razu z ekranu; o jej ojcu w zasadzie nie dowiadujemy się nic). ""Dziewczynka nie ma moralności, dziczeje"", lamentuje w którymś momencie jej babcia.       Isabel Rocatti,  Bruna Cusí,  Laia Artigas,  Paula Robles    Simón świetnie chwyta tajemniczość, grozę widzianego oczami dziecka świata. Momenty beztroskiej zabawy w każdej chwili mogą prowadzić tu w bardziej nieprzyjemne rejony. Migotliwa przyroda, atmosfera ciepłego, słonecznego dnia i grający gdzieś w tle jazz sąsiadują w ""Lecie 1993"" z aktami okrucieństwa. Frida nie tylko obserwuje przemoc (obcinanie głowy kurczaka), ale i sama po nią sięga: choćby w formie wyrafinowanie sadystycznych gier, jakie prowadzi z małą Anną. Simón nie patrzy jednak z góry: zamiast potępiać, pozwala zrozumieć dziecko wrzucone w przerastającą je sytuację. Reżyseruje przy tym niemal ""niewidzialnie"", przede wszystkim świetnie prowadząc młodziutkie aktorki. Obserwując je, mamy wrażenie podglądania prawdziwych dziecięcych zabaw i przekomarzanek.   Wychodząc od mikroobserwacji, od szczegółu, autorka niemal od niechcenia rysuje szersze tło, patrząc z dziecięcej perspektywy na dorosłe sprawy. W scenach, gdy Frida powtarza wpojone przez babcię modlitwy albo próbuje kontaktować się z matką za pośrednictwem ogrodowej figurki Madonny, wkracza więc - intrygująco! - kontekst religijny. Widzimy bowiem, że wiara jest dla małej niczym magia: garść tajemniczych inkantacji oraz (potencjalne) bezpośrednie połączenie z zaświatami. Równie ciekawy jest portret ról płciowych. Simón pokazuje przecież mimochodem, jak niesprawiedliwy bywa rodzicielski podział funkcji. Ojciec pojawia się tu raz na jakiś czas, by zabawić i rozbawić dziewczynki, a cała logistyka wychowania spada na matkę. Stąd nieustająca walka, jaką Frida toczy z Margą (Bruna Cusí), pełniącą rolę jej nowej mamy. To wojna na każdym froncie: o dopicie mleka, o zawiązanie sznurówek, o miłość. Starcia, które dorosłemu mogą wydawać się błahe, ale dla dziewczynki stanowią istne ""być albo nie być"". ""Lato 1993"" pięknie przypomina, jak to było mieć 6 lat na tym dziwnym, niebezpiecznym, pełnym zagadek i wyzwań świecie. Dojrzałe kino o dojrzewaniu. "
positive,6,"Tytułowy Luis to jedno ze smutniejszych dzieci na świecie. Już pierwsze sceny zdradzają szczegóły jego godnego współczucia położenia – jest zaniedbany (potargana fryzura, dziura w skarpecie, rozklekotany rower), tłamszony i wyszydzany przez silniejszych (którzy wykorzystują każdą sytuację, by go upokorzyć), a do tego wszystkiego beznadziejnie zadurzony w najpiękniejszej dziewczynie w klasie. Chwilę później okazuje się też, że jego matka nie żyje, a on musi ojcować własnemu ojcu, który jest tak pochłonięty śledzeniem życia w kosmosie, że nawet nie wie, jaki jest dzień. Ich dom to ruina, wewnątrz panuje permanentny bałagan, a w śmieciach piętrzą się niezapłacone rachunki. Jakby tych dramatów było mało, opieka społeczna grozi, że jeśli planowana przez nich wizytacja stwierdzi rodzicielskie zaniedbania, Luis trafi do domu zastępczego. W tle natomiast czają się kosmici...          Wątek z galaretowatymi zielonymi ludkami, którzy przybyli na Ziemię, by nabyć na telezakupach matę masującą, odwraca uwagę od znajdującej się na pierwszym planie rodzinnej tragedii tylko częściowo. Trzeba jednak przyznać, że momentami skutecznie. Choć w animacji pada wyjaśnienie, że ludzie wykrystalizowali się dawno temu z ekskrementów kosmitów, te zielone stwory wcale nie wydają się od nas inteligentniejsze. Trzej przybysze z odległej galaktyki są wręcz niczym jeden głupi i dwaj głupsi. Niesie to ze sobą oczywiście zestaw zabawnych gagów, zarówno mniej jak i bardziej wyszukanych – szczególnie udane są te na temat ogłupiającego działania reklamy.          Przez serię żartów i widowiskowych pościgów (tak to już w bajkach jest, że ktoś kogoś goni) przezierają także inne trafne obserwacje – na przykład krytyka stereotypowych przywar klasy średniej czy mechanizmów prowadzących do nierówności społecznej. Tematem przewodnim pozostaje jednak rozrywająca serce sytuacja ośmioletniego Luisa – a w pewnym sensie (co wyjaśnia się na końcu) także innych cierpiących maluchów. Chłopiec pozostawiony sam sobie – zmuszony do stawienia czoła dorosłemu światu – postanawia w końcu opuścić Ziemię ze swoimi nowymi przyjaciółmi. Nie zdradzę zbyt dużo, pisząc, że dla ojca bohatera wiadomość o tym przyniesie porządane przebudzenie, a płynące z filmu refleksje zadziałają jak terapia wstrząsowa na innych – czasem zbyt zajętych sobą – rodziców. Z tego właśnie powodu z seansu ""Luisa i obcych"" najwięcej wyniosą uważni dorośli; towarzyszącym im dzieciom za atrakcje będą musiały wystarczyć sympatyczne ludki i slapstickowe żarty. To jednak w tym przypadku wcale nie mało. "
positive,8,"""Player One"" prowadzi z widzem grę pozorów. Choć za kamerą stanął 71-latek, z filmu biją młodzieńcza energia oraz radość tworzenia. Grupą docelową kosztującego 175 milionów dolarów widowiska są dzieciaki, lecz paradoksalnie to ich rodzice będą  czerpać więcej frajdy z seansu. Wreszcie - last but not least - nowe dzieło Stevena Spielberga wydaje się zarazem listem miłosnym do popkultury jak i niespodziewaną próbą zdystansowania się od niej. I to przez jednego z jej ojców chrzestnych, o którym wielu reżyserów i pisarzy mogłoby powiedzieć: my wszyscy z niego. To sprawia, że ekranizację powieści Ernesta Cline'a nie tylko świetnie się ogląda, ale także dyskutuje. Zwłaszcza, jeśli macie w sobie choć odrobinę z nostalgicznego geeka, który zna na wyrywki ""Powrót do przyszłości"", łamiącym głosem wspomina stare konsole Nintendo, a pod prysznicem nuci najchętniej Van Halen i Eurythmics.       Tye Sheridan   Warner Bros. Entertainment Inc.   Przed premierowym pokazem na festiwalu SXSW reżyser zarzekał się, że nie nakręcił filmu lecz ruchomy obraz (movie), który należy podziwiać na możliwie największym ekranie uzbrojonym w baterię głośników o mocy trąb jerychońskich. Zapomnijcie więc o czcigodnym Spielbergu - następcy Franka Capry, pupilku oscarowej kapituły. ""Player One"" to kino jeszcze nowszej przygody, cyfrowy plac zabaw dający wybitnemu reżyserowi nieograniczone pole manewru. Temu wizualnemu ekscesowi towarzyszy zgrabnie poprowadzona historia inicjacyjna, w której granicę między dzieciństwem a dorosłością wyznaczają gogle teleportujące głównego bohatera do wirtualnej rzeczywistości.  W 2045 roku noszą je niemal wszyscy. Trudno się dziwić, skoro prawdziwy świat - poturbowany przez klęski żywiołowe i podziały społeczne, znajdujący się u progu apokalipsy -  nie ma ludziom zbyt wiele do zaoferowania. Co innego OASIS, czyli kraina elektronicznych czarów. Tu każdy może być, kim tylko chce: samurajem, robotem albo zakapturzonym zakapiorem z dziurą w kształcie czaszki w brzuchu. Do wyboru, do koloru. Granice uniwersum wyznacza wyłącznie wyobraźnia gracza. Jeśli jednak kontrolę nad tym miejscem przejmie złowieszcza korporacja reprezentowana przez technokratę Nolana Sorrento (Ben Mendelsohn), ludzkość straci ostatni przyczółek wolności. Cała nadzieja w osieroconym nastolatku Wadzie (Tye Sheridan), który ma szansę wygrać zorganizowany przez założyciela OASIS konkurs i tym samym stać się nowym władcą wirtualnych włości.       Mark Rylance   Warner Bros. Entertainment Inc.   Wade to klasyczny Spielbergowski bohater - osamotniony marzyciel, który nie przeczuwa, że został stworzony do ""wyższych celów"". Po trosze Elliott z ""E.T."" i młody Indiana Jones z ""Ostatniej krucjaty"".  Prawdziwym alter ego reżysera w ""Player One"" jest jednak budowniczy cyfrowego Elizjum James Donovan Halliday (najlepszy z całej obsady Mark Rylance) - społecznie nieprzystosowany wizjoner, obdarzony niepohamowaną ambicją architekt masowej wyobraźni.  Czyż tego samego nie da się powiedzieć o twórcy ""Parku Jurajskiego"", który dzięki niosącym wytchnienie filmowym bajkom zbił fortunę i zyskał niewyobrażalne wpływy? Dziś Spielberg przekonuje jednak, że ucieczka w fikcję i odwrócenie się plecami do prawdziwego świata niczego dobrego nie przyniosą. Ostatecznie i tak trzeba będzie zdjąć gogle i poszukać rozwiązania dla gnębiących nas problemów. Przy okazji uda się może znaleźć miłość oraz nowych przyjaciół, tworząc w ten sposób wspierającą się patchworkową familię. Nie od dziś zaś wiadomo, że rodzina to dla Spielberga najważniejsza wartość. Jak przekonuje jeden z bohaterów książki Cline'a: Nie szaleję za rzeczywistością, ale nadal jest to jedyne miejsce, gdzie można dostać coś przyzwoitego do jedzenia.  Ów dydaktyzm został przemycony pod płaszczykiem pierwszorzędnego spektaklu. Spośród czterech zapierających dech w piersiach sekwencji akcji co najmniej dwie mają szansę zapisać się w annałach kina złotymi zgłoskami. Wyścig za kierownicą kultowego DeLoreana oraz wizyta bohaterów w pewnym upiornym hotelu są dowodem na to, że autor ""Szczęk"" wciąż jest genialnym inscenizatorem, który z niebywałą lekkością splata na ekranie rozmach, suspens i humor. Przy okazji Spielberg bije rekord w ilości tzw. ""easter eggów"" na metr taśmy filmowej. Są tu sceny, które można wielokrotnie analizować klatka po klatce pod kątem odniesień do filmów, gier wideo i komiksów. Przez ekran przemyka legion znanych i lubianych postaci, zaś reżyser wspierany przez autora literackiego oryginału wspina się na wyżyny kreatywności we wszczepianiu cytatów w tkankę fabuły.         Warner Bros. Entertainment Inc.   Ktoś będzie pewnie narzekał, że reżyser w sfinansowanym przez korporację obrazie naiwnie zachęca widzów do rebelii przeciwko biznesowym imperiom. Ktoś inny oburzy się, bo Spielberg nie nadąża za duchem czasów i nie jest wystarczająco genderowo poprawny. Znajdą się i tacy, którzy będą się zastanawiać, dlaczego popkulturowe mrugnięcia okiem w ""Player One"" odnoszą się głównie do produkcji z lat 80. (a co, dajmy na to, z ""Matriksem"", ""Harrym Potterem"" albo produkcjami Marvela?). Wszystkie te słabości nie psują jednak zabawy, do której zaprasza nas stary mistrz gry. Koniec końców nowe dzieło twórcy ""Indiany Jonesa"" wydaje się nakręcone w równym stopniu z potrzeby portfela i serca.  Game on!"
positive,8,"Kino tunezyjskie rzadko dociera do Polski. Obraz Kaouther Ben Hanii może to jednak zmienić. Film jest doskonałą wizytówką kinematografii Tunezji i zapewne zachęci wiele osób do bliższego jej poznania.  ""Piękna i bestie"" zdumiewa solidnością wykonania i stopniem oddziaływania na emocje widza. Gwarantuję, że w obliczu tego, z czym zmagać się będzie bohaterka, z trudem będziecie w stanie spokojnie usiedzieć na miejscu. Krew się w Was zagotuje na widok bezduszności, obojętności i pogardy, z jaką posiadający władzę traktują tych, którym teoretycznie powinni służyć.           Kiedy poznajemy Mariam, widzimy zwyczajną kobietę radośnie szykującą się na imprezę. Ma 21 lat, pochodzi z prowincji, teraz jednak mieszka w stolicy, gdzie uczęszcza na uniwersytet, a wolny czas spędza na niewinnych radościach i zabawach. Dziesięć minut później widzimy ją poturbowaną, przerażoną, biegnącą ulicami pustego nocą miasta. Okazuje się, że została zgwałcona przez policjantów. Kobieta, za namową poznanego wcześniej na imprezie Youssefa, rozpoczyna walkę o swoje prawa. Chce oskarżyć policjantów. Co okaże się misją niemalże niemożliwą.  Ben Hanię nie interesuje sam gwałt. Będziemy o nim słyszeć, zobaczymy jego urywki nagrane przez kamerę przemysłową. Reżyserka skupia się na tym, co następuje później. I sceny te przerażają bardziej niż większość tego, co oferują filmowe horrory. ""Piękna i bestie"" to obraz skrajnej beznadziei. Mariam odbija się od kolejnych osób. Podczas feralnej nocy zmaga się z bojętnością ze strony tych, którzy powinni pomagać szarym obywatelom, a także fałszywie pojętą solidarnością, każącą pomagać ""swoim"" bez sprawdzenia wiarygodności oskarżeń. Kobieta raz za razem gwałcona jest psychicznie, pomiatana, a nawet fizycznie atakowana. Gdyby nie upór Youssefa, który jako uczestnik Arabskiej Wiosny nie może pogodzić się z pogardą dla praw obywatelskich, kobieta nigdy nie poszłaby do szpitala i na policję. I zapewne wyszłaby na tym lepiej. Cierpienie, jakiego doświadcza podczas tej nocy, jest bowiem niewyobrażalne.           Za sprawą świetnie poprowadzonej przez Kaouther Ben Hanię widz będzie towarzyszył bohaterce fizycznie i emocjonalnie. Reżyserka przedstawia historię Mariam w sposób skrajnie beznamiętny. Przypomina to relację osób tak straumatyzowanych, że pozostających poza granicami ekspresji emocjonalnej. Tę reakcję odczuwać będą jednak widzowie. Ben Hania sprawia, że oglądający wielokrotnie wściekle zaklną na policjantów oraz personel szpitalny, z trudem panując nad potrzebą wstania i ruszenia kobiecie na pomoc. Taka reakcja jest starannie pielęgnowania przez reżyserkę, która ""Piękną i bestie"" uczyniła przypowieścią alegoryczną – surową i trochę teatralną. Nie wszystkie sceny należy traktować bowiem dosłownie. Ich wartość polega na tym, że wywołują emocjonalny odzew, że zmuszają do refleksji nad miejscem jednostki w systemie zwanym państwem.  ""Piękna i bestie"" osadzona w konkretnej kulturze jest zarazem opowieścią uniwersalną. Z łatwością można sobie wyobrazić, że podobną niechęć do angażowania się i próbę krycia kolegów przejawiać będą pracownicy polskich szpitali i policji. To historia bliska i przerażająco wiarygodna. A wszystko to dzięki mocnemu scenariuszowi, bardzo solidnej reżyserii i świetnej grze wcielającej się w główną bohaterkę Mariam Al Ferjani. "
positive,6,"Jakie czasy, taka Lara Croft. Angelina Jolie ustępuje miejsca Alicii Vikander, zaś kładąca pokotem zastępy wrogów superbohaterka przekazuje pałeczkę dziewczynie w bojówkach i z workiem kompleksów na plecach. Rzeczona zmiana, podyktowana w dużej mierze charakterem cyfrowego oryginału, służy filmowi mniej więcej do pierwszego wystrzelonego pocisku; to jest do momentu, w którym opowieść inicjacyjna zaczyna uginać się pod ciężarem rozbuchanego widowiska.        Alicia Vikander   Metro-Goldwyn-Mayer Studios Inc.,  Warner Bros. Entertainment Inc.   O tym, że Lara wraz z nowym ciałem zyskała nową duszę, dowiadujemy się już z ekspozycji, zdecydowanie najlepszej partii filmu. Najpierw widzimy dziewczynę na ringu bokserskim, gdzie zbiera baty od swojej sparingpartnerki. Później – na ulicach Londynu, gdy z przytroczonym do rowerowego siodełka lisim ogonem ucieka przed watahą nabuzowanych facetów. W obydwu  przypadkach Lara jasno określa swoje uzależnienie od adrenaliny, za każdym razem kończy także poobijana, co wydaje się adekwatną ceną za brawurę. Ten motyw będzie w filmie powracał i powie nam o bohaterce w zasadzie wszystko, co powinniśmy wiedzieć: podobnie jak w przypadku wielu ikon Kina Nowej Przygody, Lara Croft roku pańskiego 2018 balansuje na granicy odwagi i głupoty, kalkulowanego ryzyka i czystego szaleństwa.    Świetnie obsadzona Vikander oddaje te paradoksy bez trudu. Jest jednocześnie wrażliwa i bezwzględna, zdeterminowana i bezradna. Kamera prześlizguje się po wyrzeźbionym na siłowni ciele aktorki, lecz bardziej niż na eksponowaniu seksapilu, operatorowi zależy na podkreślaniu jej atletycznej sprawności (łączy to zresztą ""Tomb Raidera"" z utrzymaną w podobnym kluczu estetycznym ""Wonder Woman""). Ilekroć dziewczyna bierze się za bary z rosłymi zbirami albo daje nogę przed grupą pościgową, film eksploduje kinetyczną energią. Dla tych, którzy gry omijali szerokiem łukiem, a przed oczami wciąż mają twarz Angeliny Jolie, będzie to spore zaskoczenie: Lara krwawi, poci się i kiepsko znosi czołowe zderzenie z sosną.       Alicia Vikander   Metro-Goldwyn-Mayer Studios Inc.,  Warner Bros. Entertainment Inc.   Niestety, panna Croft jest również poważną postacią osadzoną w niepoważnym świecie. Scenarzyści filmu podążają wiernie za tekstem autorstwa Rhianny Pratchett (z tych Prachettów) i wysyłają Larę na bezludną wyspę, gdzie czekają już źli ludzie z bronią maszynową oraz japońska bogini śmierci. Fakt, że w ogóle wprowadzają zmiany, jest oczywiście chwalebny – w końcu bezrefleksyjne przekładanie scenariusza gry to zazwyczaj strzał w stopę. Szkoda tylko, że nie usprawiedliwia generalnej fuszerki. Drugoplanowe postacie to jakieś cienie we mgle, kolejne zwroty akcji widać z kilometra, z kolei relację Lary z ojcem napisano tak, jakby kogoś obchodziła. Po pierwsze, jest ona absurdalnym zaprzeczeniem ""inicjacyjnego"" wydźwięku całej historii. Po drugie, kanon fabularny serii ""Tomb Raider"" nie został wyryty w kamieniu, toteż w ogóle nie była potrzebna.  Sceny akcji idą tu w dziesiątki, lecz większość to rewia wątpliwej jakości efektów komputerowych. Bohaterowie trajkoczą jak najęci o rodzinie i spuściźnie przeszłych pokoleń, lecz koniec końców i tak chodzi o to, kto podskoczy wyżej, pobiegnie szybciej i uderzy mocniej. Z kolei Lara – postać, która po ponad dwudziestu latach z erotycznego fantazmatu zamieniła się w bohaterkę z krwi i kości – wydaje się większa niż sam film. I chociaż można dostrzec w tym dobry omen na przyszłość, zaś z samego seansu czerpać trochę frajdy, to umówmy się: ktoś tutaj zasłużył na więcej. "
positive,6,"Koreański ""Bezlitosny"" to jeszcze jedna opowieść o gliniarzu pod przykrywką, który balansuje na granicy prawa i występku. Jak dobrze wiemy, tego rodzaju historie równie dobrze sprawdzają się we współczesnych moralitetach i polsatowskich ""megahitach"". Reżyser Byun Sung-hyun postanowił zatrzymać się gdzieś po środku.          Pierwsza sekwencja wskazuje, że patrona twórczych poszukiwań Koreańczyka można upatrywać w Quentinie Tarantino. Oto dwóch twardzieli prowadzi ze sobą coraz bardziej absurdalną rozmowę o jedzeniu i zabijaniu. Za puentę konwersacji służy natomiast rozpętana z rozmysłem krwawa jatka. Niestety, pomyli się ten, kto uzna, że od tej pory będziemy mieli do czynienia z czymś w rodzaju eleganckiej podróbki ""Pulp Fiction"". Byun Sung-hyun sprawia wrażenie, jakby nie posłuchał słynnej rady Marsellusa Wallace'a i nie był w stanie zwalczyć w sobie nadmiernej ambicji, która zaczyna stanowić poważny balast ""Bezlitosnego"".  Koreański film niespecjalnie sprawdza się w tonacji serio, gdyż jako opowieść o lojalności i honorze nie dodaje nic nowego do tego, co oglądaliśmy już chociażby w ""Infernal Affairs"" czy ""Proroku"". Na niekorzyść Byuna Sung-hyuna działa także nadmierny sentymentalizm wykorzystany przez reżysera do uzasadnienia pobudek stojących za pierwszymi decyzjami jego bohatera. ""Bezlitosny"" kuleje nie tylko na poziomie konkretnych rozwiązań fabularnych, lecz również samej scenariuszowej konstrukcji. Dzieło Byuna Sung-hyuna jest zwyczajnie za długie i przeładowane zwrotami akcji, których mnogość sprawia, że po pewnym czasie zwyczajnie traci się ochotę, by być z nimi na bieżąco.                              Aby czerpać z ""Bezlitosnego"" jakąś frajdę, należy zatem przyjąć odmienną strategię i skupić się na docenianiu pojedynczych scen. W swych najlepszych momentach koreański kryminał umyka z niewoli sensów i znaczeń i zamienia się w czysto filmowy spektakl. Właśnie wtedy wyobraźnia Byuna Sung-hyuna wskakuje najwyższe obroty, na stoły wjeżdża kawior, w szemranych nocnych klubach pojawiają się rosyjscy gangsterzy, a na ekranie rozpoczyna się widowiskowa rzeź.   Choć trup na ekranie ściele się gęsto, ""Bezlitosny"" zachowuje w sobie paradoksalną niewinność. Fakt, że poszczególne sekwencje realizowane są z wyraźnym przymrużeniem oka, daje widzowi poczucie wyzwolenia. Sprawia, że nieskrępowana, filmowa przemoc nie powoduje moralnego dyskomfortu i staje się przeżyciem wyłącznie estetycznym. Równie umowne znaczenie mają sceny obrazujące pełne przepychu ""gangsterskie życie"" i świat, w którym bohaterowie mają czas na quasi-filozoficzne dysputy bądź wygłaszanie ""zabawnych tekstów przed skasowaniem klienta"". Cała ta bezpretensjonalność może podobać się tym bardziej, że wydaje się ostentacyjnie niedzisiejsza i uruchamia silne poczucie nostalgii. Właśnie dlatego łatwo uwierzyć reżyserowi, gdy ten powołuje się w wywiadach na dziedzictwo kina z Hongkongu lat osiemdziesiątych.  Nawet jeśli Byunowi Sung-hyunowi nie starcza odwagi, by w konwencji sztubackiego wygłupu utrzymać cały film, warto zapamiętać to nazwisko. Mimo wszystkich swych niedoskonałości ""Bezlitosny"" zakwalifikował się na festiwal w Cannes, gdzie został zaprezentowany w sekcji analogicznej do nowohoryzontowego ""Nocnego szaleństwa"". Fakt, że film trafia teraz do polskiej dystrybucji, stanowi dowód siły i różnorodności koreańskiego kina, które przestaje kojarzyć się wyłącznie z art housem spod znaku Honga Sangsoo czy odchodzącego w niesławie Kim Ki-duka. Czyż znaczy to, że znajdujemy się właśnie u progu nowej kulturowej ekspansji?"
positive,5,"Zacznijmy od niebagatelnej zalety filmu. Skoro już w pierwszej scenie możemy  rozczulić się na widok małego kotka, nie może być przecież tak źle. Tutaj kotki są aż dwa, zaciekawione obserwują narodziny tytułowego bohatera - traktorka obdarzonego ludzką duszą i wielkimi ślepiami. Niestety, z chwilą gdy Florek rusza w trasę, przestaje być tak słodko.           Ptaszki ćwierkają, krówki muczą, wsi spokojna, wsi wesoła. Lecz nawet w tym świecie życie nie jest usłane różami. Kiedy traktorek ratuje swojego małoletniego przyjaciela Gustava przed spadającym drzewem, przypłaca heroiczny czyn poważnymi uszkodzeniami. Pomocni scenarzyści szybko proponują wyjście z sytuacji i wsadzają jego części pod maskę wyścigowego samochodu. Uruchamia to nie tylko serię nowych przygód, ale też prowadzi do drobnego kryzysu tożsamości bohatera oraz konfliktu z przerażonym widmem utraty przyjaciela Gustavem.           Nie jestem przekonany, czy Wasze pociechy będą w stanie odkryć drugie dno filmu. Metafora dojrzewania oraz trudów inicjacji w dorosłość nie jest zbyt czytelna, zaś problemy Florka z rozwojem jego ""ciała"" to dla nich raczej pieśń odległej przyszłości. Oczywiście, to wciąż całkiem bezpretensjonalna opowieść o przyjaźni, solidarności oraz wszelkich zagrożeniach czyhających na empatyczne i wrażliwe jednostki. Szkoda tylko, że potencjalnie najfajniejszy motyw, który mógłby umilić w kinie czas i rodzicom, i dzieciakom, jest tutaj ledwie naszkicowany.           O ile o slapstickowym humorze i centralnej dla filmu relacji pomiędzy Florkiem a Gustawem można powiedzieć sporo dobrego, o tyle największym żartem wydaje się sama strona realizacyjna. Aktorzy przeginają z ekspresją, operator włączył autopilota i poszedł na bimber, zaś ożywiony ciągnik wygląda, delikatnie mówiąc, umownie. ""Traktorek Florek"" nie zaliczył tym razem przeglądu technicznego, kolejną szansę będzie miał już w maju. I chociaż pytanie, czy jest w stanie nawiązać rywalizację z amerykańską konkurencją, wydaje się retoryczne, to i tak ostateczny wydadzą rówieśnicy Gustawa.   "
positive,5,"Ewangelia Gigantyzmu, księga MMXI, ustęp II: ""Gdy cholernie wielkie roboty – nauczał prorok Del Toro, a lud chłonął jego słowa – naparzają się z gigantycznymi potworami z obcego wymiaru, wiedzcie, że będzie dobrze i pięknie"". Jasne, meksykański reżyser sam nie wymyślił nowej religii, raczej przebierał w zastanym – nażarł się po czubek głowy ""Voltronem"", serią ""Gundam"", gumowcami z japońskiej wytwórni Toho, koktajlem z Godzilli i Transformerów. W pierwszym ""Pacific Rim"" mieściło się sporo nerdowskiego entuzjazmu, postawy w rodzaju ""dajcie hajs, a pokażę wam swoją wypasioną piaskownicę"". Była to spełniona fantazja nadpobudliwego dzieciaka, dla którego świat jest prostym przedłużeniem dywanu w dużym pokoju – ukochane figurki mutantów zrzuca się w dowolnym punkcie mapy niczym żółte ludziki Google'a, a następnie patrzy z góry, jak plac zabaw pogrąża się w chaosie i zniszczeniu.             Universal Pictures   W ""Rebelii"" znajdziemy przynajmniej jedno kapitalne odwołanie do tej dziecięcej perspektywy – kiedy główny zły stoi na dachu wieżowca i, przy akompaniamencie obowiązkowych ""Yes! Yes!"" i ""Dawaj! Dawaj"", kibicuje swoim kumplom – obmierzłym potworom kaiju – w kolejnych aktach destrukcji. Ale nawet w scenach starć ""cholernie wielkiego"" z ""obrzydliwie gigantycznym"" – czyli w najfajniejszych momentach nowego blockbustera – bez trudu wyczujemy, że ktoś – jakaś średnio rozgarnięta hollywoodzka kukułka – podmienił nasze złote jajo. Do starej piaskownicy wdarł się obcy dzieciak – dobrze ułożony, nudny i z wyobraźnią sformatowaną pod oczekiwania mamy i taty – zabrał wszystkie zabawki, poustawiał w równych rządkach, a następnie zasnął, śliniąc się z zadowolenia. W sequelu wszystko – od historii po konstrukcję świata – jest zatem irytująco poprawne, rysowane od linijki w taki sposób, żeby maksymalnie przypominało pierwszaka i broń boże nie igrało z ewolucją. Po kontynuacji oczekiwałbym mimo wszystko, że w jakiś sposób pogłębi fanowską wiedzę o filmowym świecie, rozbuduje – nawet taki prosty jak szpadel – lore. Tymczasem ""Rebelia"" ma to wszystko gdzieś: kaiju to kaiju – wielkie, śmiercionośne i wyłażące przez dziury w Pacyfiku – a jaegery to jaegery – przerośnięte metalowe roboty, sterowane przez dwóch neuronalnie sparowanych pilotów.    Trudno też pisać o fabule bez wdawania się w spojlery – w końcu pierwsze ""Pacific Rim"" skończyło się jakby ostatecznym cięciem, definitywnym odwołaniem apokalipsy. Scenarzyści dwójki łamią więc sobie głowy, jak ten kociołek znowu podgrzać i przy okazji nie przekroczyć granicy śmieszności. Przepis wygląda tak: bierzemy Johna Boyegę jako syna legendarnego pilota Stackera Pentacosta i dajemy mu do pary dziewczynę-sierotę (sprawdziło się ostatnio u Disneya). Nastoletnia Amara Namani (Cailee Spaeny) tuła się po zrujnowanych miastach, kolekcjonuje złom i – ponieważ jest genialną konstruktorką-samoukiem – składa na własny użytek ""miniaturowe"" jaegery. John Pentacost nawiedza te same okolice – przytłoczony legendą ojca, próbuje wymazać z umysłu marzenia o karierze pilota i skupić się na wódzie i dragach. W pewnym momencie, trochę przypadkiem, bohaterów zasysa rządowa machina bezpieczeństwa – Pentacost, żeby uniknąć wyroku sądowego, dostaje misję wyszkolenia młodych jaegeronautów, a Namani zostaje kolejną rekrutką i jego nową podopieczną. Kaiju nie atakują wprawdzie od dziesięciu lat, ale parasol ochronny należy na wszelki wypadek utrzymywać w stanie pełnej gotowości. Jednocześnie, z perspektywy ośrodka wojskowego, śledzimy, jak stary kompleks militarny ściera się z nowym kompleksem technologicznym. Tajemnicza korporacja Shao – na zlecenie globalnej armii – pracuje nad zdalnie sterowanymi jaegerami-dronami i lada dzień wrzuci je na taśmy produkcyjne; część oficerów protestuje, widząc w nowych porządkach zagrożenie dla etosu osobistego zaangażowania pilotów w walkę ze złem. Wszystko to jednak schodzi na dalszy plan, kiedy konferencję inicjującą rządowy program atakuje jaeger nieznanego pochodzenia. Bohaterowie muszą rozwikłać, jacy nowi szatani uaktywnili na globalnej scenie politycznej. A bez kaiju, rzecz jasna, w ""Pacific Rim"" ani rusz.       Scott Eastwood,  Mackenyu,  John Boyega,  Cailee Spaeny   Universal Pictures   Więcej zdradzać nie wypada, chociaż nie powinniście mieć złudzeń – ""Rebelia"" rozwija się w kierunku bezpłciowego symulatora mech-wojownika z objazdowego parku rozrywki. Boyega może założyć obciachowy szlafrok i ciskać choćby najcelniejszym sucharem – i tak nie wygra z płaskim scenariuszem, deklaratywnymi dialogami i wszechobecnym wrażeniem szkicowości filmowego świata. Kwintesencją tego kina jest atrakcja – ruch, kolor, płynność, dźwięk, szok wizualny. Potężna kumulacja energii kinetycznej – tony metalu nacierające na tony śmierdzącego mięsa. I walki, jak już wspominałem, wypadają odpowiednio spektakularnie – kaiju są jeszcze większe i jeszcze bardziej śmiercionośne, miasta sypią się jak domki z kart, jaegery tłoczą się w grupie na jednym ekranie, dźwigają giga-maczugi i świecące miecze. Tyle że jest to wszystko maksymalnie bezpłciowe, wyzute z entuzjazmu, skopiowane nie tyle z pełną świadomością popkulturowych tradycji, odniesień i nawarstwień, co z nabożnym wręcz szacunkiem dla sukcesu kasowego poprzednika. U Del Toro mieliśmy jednak jakąś tajemnicę – potwory i maszyny tłukły się głównie w nocnych sceneriach, a w cieniach niewyraźne kształty zamieniały się w senne koszmary, w fantastyczne freski z kaplic jakichś przedpotopowych bogów. W ""Rebelii"" łuski i metalowe pancerze błyszczą się i mienią w świetle słonecznym, dominuje animowany, hiper-realistyczny szczegół – pastele, rozbryzgi śliny, fioletowa krew, dynamika rodem z ""Transformers"". Miała być kopia idealna, pomnik kinowego gigantyzmu, a wyszedł dzieciak odrysowujący reklamę wprost z kolorowej ulotki zgarniętej z multipleksu.         Universal Pictures  Problem nudy i wtórności trafnie spuentował jeden z amerykańskich recenzentów – ""Rebelia"" to nic innego, jak cover ""Pacific Rim"" nagrany przez miejscową kapelę weselną. Może i odruchowo kiwamy główkami do rytmu, ale w międzyczasie na stole stygnie nam kotlet i grzeje się wódeczka. Jeśli chcemy po prostu się nachlać i potańczyć, ""Rebelia"" powinna spełnić nasze oczekiwania. Jednak po ""duszy"" oryginału pozostało tutaj ledwie parę widmowych przebłysków. Hollywoodzki popsuj-zabawa przylazł i wszystko wygładził – teraz nie pozostaje nam nic innego, jak tylko czekać na trzecią odsłonę serii i trzymać kciuki. Jeśli wyjdzie równie przeciętnie, franczyza prawdopodobnie pójdzie w zapomnienie. A wraz z nią – mozaikowa, nerdowska fantazja Del Toro. Dla klanu blockbusterów będzie to wielka strata. Dla nas – chyba jeszcze większa."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,5,"Choć tytuł ""Nagiej Normandii"" nie pozostawia wątpliwości, gdzie toczy się akcja, filmowi Philippe’a Le Guaya blisko zarówno do francuskiej jak i do brytyjskiej tradycji komediowej. A zwłaszcza do produkcji w rodzaju ""Orkiestry"", ""Dziewczyn z kalendarza"" czy - znamiennie - ""Goło i wesoło"", w których żartobliwy portret pewnej społeczności pożeniony jest ze społecznym sumieniem. Znacie ten typ kina: trochę zagrzewa do politycznego oburzenia, a trochę grzeje serduszka. Ot, opowieść o solidarności: o tym, że warto wznieść się ponad różnice, otworzyć na drugą osobę i wspierać nawzajem w potrzebie. A jeśli wymaga tego sytuacja - rozebrać się wspólnie do rosołu i pstryknąć sobie fotkę.          Ową ""pewną społecznością"" są tym razem mieszkańcy francuskiego miasteczka, do którego zawitał kryzys. Wartość mleka i mięsa spada, lokalny przemysł kuleje, tutejsi farmerzy z coraz większym trudem wiążą koniec z końcem. Raz pomstują na Niemców i Rumunów, którzy zaniżają ceny, raz drżą przed telewizorami, gdy na ekranie mowa o globalnym ociepleniu i rakotwórczych właściwościach mięsa. Niespodziewanie w okolicy pojawia się jednak znany amerykański fotograf Newman (Toby Jones). Odbiwszy się od zorganizowanej przez farmerów blokady, zakochuje się w tutejszej łące i postanawia uwiecznić ją na jednym ze swoich zdjęć. Sęk w tym, że Newman słynie z fotografii przedstawiających rzesze nagusów - a mieszkańcy miasteczka nie są zbyt chętni do obnażenia się dla jego sztuki. Ale burmistrz Georges Balbuzard (François Cluzet) uświadamia sobie, że podobna sesja mogłaby pomóc nagłośnić ich problemy. Pozostaje mu tylko przekonać wszystkich, by zapozowali.  Reżyser traktuje fabularny punkt wyjścia jako zapalnik dla komedii i inscenizuje kolejne kulturowe nieporozumienia. Dukający po francusku, elegancki i osobliwy Newman jest na francuskiej prowincji anomalią, a jego obecność - nie mówiąc już o zamiarach - budzi lokalne demony. Le Guay nie zatrzymuje się bowiem na cieniutkich żartach o goliźnie czy inseminacji i gładko przechodzi do ciut głębszej refleksji. Pokazuje lokalną społeczność jako wciąż dyrygowaną sporami przeszłości (choćby o to, do kogo należy pole, na którym odbędzie się sesja) i rozdartą w swej postawie wobec obcych (od ""uwielbiamy Amerykanów, bo uwolnili nasze miasteczko"" gładko przechodzi się tu do ""nie lubimy Amerykanów, bo zbombardowali nasze miasteczko""). To wspólnota zazdrosna, wstydliwa i sfrustrowana: zarazem boleśnie doświadczona przez rzeczywistość, jak i niepotrafiąca cenić tego, co ma. Masowe zrzucenie ciuchów będzie więc miało aspekt terapeutyczny, pozwoli przewietrzyć duszną, kryzysową atmosferę - oczywiście, jeśli Balbuzard faktycznie przekona kogokolwiek do udziału w sesji.             Kolejne postępy owej dyskusji na temat ""rozbierać czy nie rozbierać"" ogląda się miło, choć bez większego zaangażowania. Być może dlatego, że Le Guay, chcąc nakreślić portret zbiorowości, nieco za bardzo rozdrabnia fabułę na szereg równoległych wątków. Mamy tu porzuconego przez żonę burmistrza - przyczynek do namysłu nad ceną, jaką płaci się za polityczny aktywizm. Mamy córkę próbujących zaaklimatyzować się na prowincji mieszczuchów, która prowadzi nawet  dziwaczną, raz-obecną-a-raz-nie, narrację z offu. Mamy wracającego w rodzinne strony syna lokalnego fotografa i jego własny mini-wątek romantyczny. Mamy wreszcie jaskrawe drugoplanowe figury: zazdrosnego o żonę rzeźnika, konserwatywnego aptekarza czy gniewnego właściciela felernego pola. Trochę pikanterii, trochę słodyczy, trochę prawdziwego życia - Le Guay miesza porządki sprawnie, ale i bez szczególnego pazura, skacząc po łebkach oczywistości. ""Naga Normandia"" to film - jak to się mówi - lekki, ławy i przyjemny. Sęk w tym, że nieco zbyt lekki, nieco zbyt łatwy. Kino poczciwe - i poczciwie nudne. "
positive,5,"Życie Maud i Adriena przez lata przypominało rockandrollowy teledysk - imprezy, używki, dużo seksu i mało zdrowego rozsądku. Pewnego dnia do drzwi musiała jednak zapukać dorosłość. Maud zaprosiła kłopotliwego gościa do środka - ochłonęła, ustatkowała się, a teraz robi karierę jako rysowniczka komiksów. Jej mąż woli jednak udawać, że wskazówki zegara zatrzymały się. Zabawowego nastroju nie psują mu ani widmo bankructwa, ani czekający na podpis pozew rozwodowy, ani nawet kochanek żony, który co rano opuszcza jej sypialnię. Gdy w portfelu zaczyna hulać wiatr, zainspirowany problemami swojej siostry bohater wpada na genialny pomysł: otworzy domowe przedszkole! Czy piątka rozbrykanych podopiecznych sprawi, że beztroski dotąd czterdziestolatek nauczy się wreszcie brać odpowiedzialność za siebie i bliskich?       Vincent Elbaz,  Sarah Le Huu Nho,  Maxence Chanfong-Dubois,  Abel Mansouri Asselain,  Juliette Pivolot     Nie trzeba nadwyrężać zwojów mózgowych, aby się domyślić, jaka będzie odpowiedź. Duzi chłopcy, którzy w niecodziennych warunkach odbywają przyspieszony kurs dojrzewania, to przecież etatowi bohaterowie komedii. Z punktu widzenia publiczności istotne wydają się więc nie tyle wyciągnięte przez Adriena wnioski, co okoliczności, w jakich dostąpi on oświecenia. ""Daddy Cool"" zaczyna się nieźle. W ekspresowym prologu twórcy zgrabnie podsumowują kolejne etapy relacji pary przy pomocy zdjęć z rodzinnego albumu: eksplozję uczucia i wspólne szaleństwa aż po znudzenie sobą, rozczarowanie i niechęć. Przekonująco (i całkiem zabawnie) wypadają również sceny z życia ""postmałżeńskiego"", w których Maud rozpaczliwie szuka sposobu na pozbycie się z mieszkania męża-utracjusza. Schody zaczynają się w momencie, gdy na ekran wkraczają dzieciaki.  Trudno oprzeć się wrażeniu, że scenarzysta i reżyser Maxime Govare traktuje kilkuletnich podopiecznych wyłącznie jako rekwizyty do niewybrednych gagów. Gdy pierwszego dnia Adrien zapowiada, że odtąd będzie karmił maluchy wyłącznie jedzeniem z fast foodu, można się jeszcze śmiać z jego lekkomyślności. Kiedy jednak mężczyzna z rozmysłem funduje szkrabom regularne zaparcia, a także bez ustanku inhaluje je papierosowym dymem, jego metody wychowawcze zaczynają przypominać znęcanie. A z tego trudno już się rechotać. W ""Daddy Cool"" za słabo wygrana jest również przemiana wewnętrzna głównego bohatera. Przygotowanie kostiumów oraz występu scenicznego do tytułowej piosenki to chyba za mało, by uwierzyć, że Adrien nosi w sercu mocne postanowienie poprawy. Inna sprawa, że w ekranowym świecie większość dorosłych zachowuje się, jakby zamiast mózgów miała rosół, a rodzinę założyła dla żartu. Na ich tle nasz poczciwy próżniak (grany z wdziękiem przez Vincenta Elbaza) wypada mimo wszystko sympatycznie.           Govare najwyraźniej wolał nie wystawiać na próbę inteligencji swoich widzów, dlatego postanowił wyłożyć przesłanie filmu wprost, ustami ojca bohatera. W małżeństwie jak i w życiu liczy się kompromis. Jest czas  na ciężką pracę i dobrą zabawę; na przykładne rodzicielstwo i na to, by pozwolić ponieść się fantazji. We wszystkim trzeba tylko zachować umiar. Dopóki w sercu tli się uczucie do drugiej połówki, wszystko będzie cool.  "
positive,8,"""Oparte na przyszłych wydarzeniach"" – głosi otwierający ""Wieżę. Jasny dzień"" napis. Zamiast futurologicznej prognozy chodzi tu jednak raczej o rodzaj zaklęcia, egzorcyzmu. Reżyserka-debiutantka Jagoda Szelc wypowiada na głos pewne przeczucie, a użyta przez nią formuła ""przepowiedni"" pozwala nie tylko przestrzec przed jakimś tam nadchodzącym jutrem, ale i zaburzyć porządek czasowości, przekroczyć podziały na przeszłość i przyszłość, zanegować dyktat kalendarza i rozumu. Wychodzi jej film zarazem celnie podsumowujący nas-teraz-tutaj, jak i wpisujący tę aktualność w szerszy kontekst, opowiadający o rządzących rzeczywistością podskórnych rytmach, cyklach. Tyleż dramat psychologiczny, co horror; tyleż szamański rytuał, co traktat filozoficzny. Przede wszystkim jednak – błyskotliwy debiut.       Anna Krotoska,  Rafał Cieluch,  Rafał Kwietniewski,  Laila Hennessy,  Dorota Łukasiewicz,  Igor Kwietniewski,  Ida Kwietniewska     ""Wieża..."" miała premierę na festiwalu w Gdyni, tym samym, który wygrała ""Cicha noc"" Piotra Domalewskiego. Rzut oka na streszczenie fabuły może sugerować, że film Szelc również wpisuje się w tradycję polskiego ""małego realizmu"". W końcu – podobnie jak w ""Cichej nocy"" – i tu mamy rozegraną w czterech ścianach wiejskiego domu rodzinną psychodramę, na dodatek również zorganizowaną wokół centralnego rytuału: tym razem nie Bożego Narodzenia, ale komunii świętej. Co więcej, reżyserka bezbłędnie posługuje się językiem owego realizmu; ma świetne ucho do potocznego języka, do inscenizowania pozornie przypadkowej paplaniny, która mimochodem zarysowuje tło obyczajowe: od trudów pracy w korporacji przez kredytowe problemy po politykę. ""Żywe"" dialogi, kamera z ręki, nieopatrzone twarze aktorów – miejscami przypomina to wręcz dokument, wydaje się nienapisane i niezagrane: raz zabawne, raz intymne, a przede wszystkim, ot, prawdziwe. Ale Szelc nie zatrzymuje się na poziomie rejestracji. Za pośrednictwem dźwięku i montażu prowadzi niemal równoległą do dialogów narrację, czujną na to, co nie poddaje się łatwej werbalizacji. Wyłapuje pęknięcia, w których zwyczajność prowadzi w głębsze, groźniejsze rejestry egzystencji. Przygląda się codzienności, szukając w niej przejawów jakiegoś ""nad"". Jakby sugerowała, że prawdziwy realizm musi zawierać w sobie również element sur-.     ""Wieża..."" zapożycza się zarówno we wspomnianym horrorze (choć trudno nazwać ją ""kinem gatunkowym""), jak i w ekscentrycznych filmografiach rozmaitych enfants terribles. Z rodzimego podwórka najbliższy Jagodzie Szelc jest chyba Mariusz Grzegorzek – zresztą opiekun artystyczny filmu. Jednym z narzucających się skojarzeń jest też ""Antychryst"" Larsa Von Triera. Nie chodzi jednak o to, że Szelc bawi się w cytaty (bo tego nie robi), ale o pewne powinowactwo tematyczne. Z Von Trierem łączy ją przede wszystkim buzujący pod warstwą fabuły konflikt idei. Można nazwać go konfliktem kultury z naturą, racjonalnego z irracjonalnym, lewej półkuli z prawą, impulsu romantycznego z impulsem oświeceniowym.    Starcie rozpisane jest na dwie siostry, Mulę (Anna Krotoska) i Kaję (Małgorzata Szczerbowska). Pierwsza gra rolę ""tej odpowiedzialnej"": wobec niedyspozycji matki sama matkuje całej rodzinie, czuwając nad familijną logistyką i generalnym porządkiem. Druga, objawiająca się po wieloletniej nieobecności, stanowi jej przeciwieństwo: wsłuchana w głos natury, ""odklejona"", sprawia wrażenie upośledzonej, szalonej, nawiedzonej. Między nimi stoi zaś przygotowująca się właśnie do pierwszej komunii Nina, córka Kai, wychowana jednak przez Mulę i nieświadoma, kto jest jej biologiczną mamą. Która siła przeważy – geny czy wychowanie?       Anna Krotoska,  Małgorzata Szczerbowska     Szelc porywa się na opowieść o kondycji ludzkiej. Horror jest tu przede wszystkim horrorem egzystencji, tragedią niewygodnego rozkroku, w jakim tkwi człowiek. ""Nadzorcza"" Mula, która co rano robi obchód domu, zaglądając do wszystkich pokojów, która znacząco nigdy nie spuszcza psa ze smyczy i dyryguje nawet byle klamką do okna, uosabia nasz pęd do ujarzmienia rzeczywistości, do wzięcia świata za mordę i zamknięcia go w wygodnych szufladkach. Pojawienie się Kai rodzi dysonans, bo uświadamia jej, że absolutna kontrola nie jest możliwa; że są siły, którymi nie da się zarządzać, niezależnie, czy nazwiemy je siłami natury, entropii czy chaosu.   Reżyserka pokazuje, jak kolejne próby zaprowadzenia porządku kończą się fiaskiem. Zawodzi zatem bezpieczna siatka społecznych hierarchii i podziałów (choćby na granice państw: w lesie włóczy się jakiś uchodźca). Zawodzi i Kościół w swoich desperackich próbach zagospodarowania duchowości. Lokalna parafia jest w permanentnym remoncie, matka boska i ołtarz stoją pod folią, wśród rusztowań, a rytuał degeneruje się w szopkę à la ""taniec ze świętym obrazem"". Podczas przygotowań do komunii ksiądz (Artur Krajewski) nie potrafi nawet zapanować nad nieletnimi owieczkami, bezmyślnie klepiącymi słowa pieśni religijnej. Szelc rejestruje jednak paradoks: te same dzieci, które nudzą się w kościelnych ławach, wydają się mieć bezpośrednie połączenie ze źródłem duchowości. To rodzaj naturalnej ciągoty do niesamowitości, przebłyskującej w dziecięcych zabawach, pełnych niby-magicznych inkantacji i tajemniczych gestów.       Laila Hennessy    Dorośli mogą co prawda dotykać sfery ""ponad"" – w momentach epifanii, w koszmarach sennych – ale jedynie Kaja odbiera tę alternatywną częstotliwość ""na całego"". Gdy podczas rodzinnej nasiadówy wszyscy gapią się w objaśniający świat telewizyjny serwis informacyjny, Kaja znacząco odwraca się do nich plecami, obserwując ogień w kominku, wsłuchana w inny, pierwotniejszy rytm. Szelc twórczo ogrywa ten rozdźwięk: siostra Muli jest anomalią w świecie przedstawionym, egzystuje na innych zasadach nawet w samej materii filmu, niejako poza ""oficjalnym"" montażem. W którymś momencie przekracza wręcz tak zwaną ""czwartą ścianę"", brutalnie odpychając na bok ciekawskie szkiełko i oko kamery. Znamienne, że ""Wieża..."" w finale jakby rozpada się, niejako uznając autorytet pierwotnej, potężniejszej niż rozum siły. To pęknięcie zapowiada już zresztą dziwny, dwuczłonowy tytuł. Pytanie tylko, czy ów ""jasny dzień"" po upadku owej ""wieży"" jest zwiastunem jakiegoś nowego początku czy może raczej apokalipsy. Szelc wróży upadek Bastylii, ale pozostawia margines niepewności, czy aby na pewno należy wyczekiwać nadchodzącej rewolucji z utęsknieniem.    Ta niedefinitywność płynie z cennej autorskiej pokory i świadomości. Pokory – wobec niedających się domknąć sfer egzystencji. Świadomości – tego, jak ewoluują ekranowe sensy, często poza kontrolą twórcy. Wydaje się przecież, że reżyserkę interesuje tyleż dzielenie się z widzem pewną osobistą intuicją, co prowokowanie naszych własnych przeczuć, podpięcie się pod – z braku lepszego określenia – nieświadomość zbiorową. W wywiadach sama mówiła zresztą, że zaprojektowała swój film na maszynę do generowania znaczeń. I faktycznie: ""Wieża..."" intryguje, podjudza, otwiera. Pozwala doświadczyć zakrzywienia percepcji, spojrzeć inaczej na siebie, chorych członków rodziny, szumiące za oknem drzewa, górującą nad głowami kościelną wieżę. A oprócz nieświadomości zbiorowej łechce i drażni też jeszcze jedną nieświadomość – narodową.        Laila Hennessy    Bo czy nie ma tu aby trochę z polskiego romantyzmu i jego późniejszych przepracowań? Czy enigmatyczny finał aby nie otwiera mistyczno-narodowego kontekstu, dając nam obraz starego dobrego chocholego tańca? Czy nie jest to kolejny dowód, że Maria Janion nieco zbyt pochopnie ogłosiła w latach 90. zmierzch paradygmatu romantycznego? ""Wieża..."" nie tylko przypomina, że owa ""niesamowita słowiańszczyzna"" wciąż gdzieś tam buzuje. Dowodzi też, że nadal da się ją twórczo przepracowywać. Nie inaczej: ""Wieża..."" imponuje i budzi apetyt na więcej. Trudno nie czekać na ""przyszłe wydarzenia"" z filmografii reżyserki.  "
negative,3,"Polska stała niegdyś krasnalami ogrodowymi. Był czas, kiedy za zachodnią granicę eksportowaliśmy miliony kiczowatych figurek z gipsu. Obecnie sytuacja rodzimych firm produkujących rzeczone, ekhm, ozdoby nie jest już chyba aż tak różowa, do czego przyczyniła się ponoć i diabelska Unia Europejska, i ekspansja tworzyw sztucznych. Czy patriotyczna duma i rzewne wspomnienie minionej chwały powinny zachęcić nas do kupna biletu?   Chociaż mamy do czynienia z sequelem, to dopiero pierwsza pełnometrażowa animacja wyprodukowana przez nowo utworzoną komórkę studia Paramount, która przed paroma laty zrealizowała film ze Spongebobem. O dziwo, wydaje się, że hollywoodzki gigant nie ma ambicji powalczyć z najlepszymi, bo na miejscu pracuje tam jedynie parę osób i za kształt projektu odpowiadają podwykonawcy. Kanadyjski oddział Mikros Image ma na koncie parę udanych rzeczy (choćby ""Munio: Strażnika Księżyca""), lecz przy omawianym tytule spece od animacji dostosowali się do nienajlepszego pierwowzoru. Owszem, modele samych postaci są wykonane należycie i starannie, lecz co z tego, skoro ich designowi brakuje wyobraźni i jest równie nieinteresujący, jak, no cóż, projekty ogrodowych krasnali? Na ekranie jest nudno, niewiele się dzieje na dalszych planach, nie udało się tchnąć życia ani w zupełnie nieinteresujące postacie, ani w londyński krajobraz.         Metro-Goldwyn-Mayer Pictures Inc.,  Paramount Pictures   Na techniczną bylejakość można by przymknąć oko, gdyby nie brak pomyślunku przy konstruowaniu fabuły. Jak można było się spodziewać po oryginalnym tytule (""Sherlock Gnomes""), bohaterowie sequela to słynny detektyw, oczywiście w wersji pomniejszonej, oraz jego asystent. Holmes-Gnom jest tyleż genialny, co arogancki, postaci bliżej do tradycyjnego zestawu skojarzeń, zarówno na płaszczyźnie charakterologicznej, jak i wizualnej. Z postmodernistycznej, telewizyjnej impresji Moffata i Gatissa zapożyczono pomysł z pałacem myśli, choć proces dedukcji jest tutaj, z natury rzeczy, odpowiednio uproszczony. Sam popkulturowy mit potraktowano dość pobieżnie: choć pojawia się i Moriarty, i Irene Adler (szkoda, że jej numeru śpiewanego nie przetłumaczono na polski), to jednak gra nawiązań jest czysto naskórkowa, dlatego też dorośli będą bezskutecznie szukać poziomu meta. Gnomeo i Julia, czyli postaci centralne poprzedniego filmu, nie są tu, oczywiście, zmarginalizowane, mają co robić, lecz służą fabule raczej jako katalizatory pewnych zdarzeń oraz obserwatorzy intrygi. Fabuła przypomina odcinek drugoligowego serialu sensacyjnego, to gonitwa z punktu A do punktu Z za kolejnymi wskazówkami zostawionymi przez tajemniczego sprawcę porwań ogrodowych krasnali - jego ostatnimi ofiarami padli przyjaciele Gnomea i Julii. I choć jest tutaj jeden przyzwoity twist fabularny, niemal natychmiast zostaje osłabiony wyjawieniem tożsamości prawdziwego geniusza zbrodni.          Metro-Goldwyn-Mayer Pictures Inc.,  Paramount Pictures    Jedynym słusznym probierzem atrakcyjności podobnych produkcji jest oczywiście reakcja młodszej o ćwierć stulecia publiczności towarzyszącej zblazowanym krytykom podczas seansu - nie dla nas są pisane te żarty i żarciki, z wiekiem zaciera się odpowiednia perspektywa. Niestety, biorąc to pod uwagę, wciąż nie mam dobrych wieści. W kinie było cichutko od początku do końca. "
positive,7,"""Na linii wzroku"" to w dużym stopniu film edukacyjny. Poruszając drażliwe i niewygodne tematy – pomijane zazwyczaj w kinie familijnym – uczy między innymi wrażliwości, empatii i otwartości na inność. Jego twórcy – Joachim Dollhopf i Evi Goldbrunner – nie boją się też pokazywać sytuacji trudnych emocjonalnie nawet dla dorosłych widzów. Na tej lekcji może więc skorzystać każdy.       Luis Vorbach,  Jordan Prentice     Bohaterem filmu jest 10-letni Michi (Luis Vorbach), który od pięciu lat mieszka w domu dziecka. Trafił tam po śmierci matki, która nigdy nie ujawniła, kto jest jego ojcem. W pierwszych scenach codzienność w ośrodku wydaje się wręcz sielankowa – radośni rówieśnicy, serdeczna opiekunka i starszy kolega troszczący się o resztę niczym mądrzejszy brat. W tym pięknym obrazku pojawią się jednak wyraźne pęknięcia, gdy mały Michi odkryje list napisany przez swoją matkę, w którym ta zdradza tożsamość jego ojca. Chłopiec wierzy, że to dla niego szansa na lepsze życie. Pozostali – porzuceni w większości przez swoich biologicznych rodziców – nie wybaczą Michiemu takiego szczęścia i będą robili wszystko, by mu je zepsuć. A to wcale nie będzie takie trudne, gdy okaże się, że ojcem Michiego jest karzeł.   Dollhopf i Goldbrunner nie zwodzą nawet widzów, udając, że lepszy ojciec-karzeł niż żaden. Patrząc na osobę z achondroplazją przez pryzmat uprzedzeń i fałszywych wyobrażeń, wydobywają na wierzch na przykład kulturowe przeświadczenie, że mały człowiek = dziecko. Filmowy Tom grany przez Jordana Prentice'a mierzy się więc na codzień z brakiem szacunku i przyzwoleniem na bezpardonowe drwiny – takie same jakimi obrzuca się zazwyczaj bezkarnie osoby z marginesu społecznego (!). Będąc świadkiem takich scen z udziałem własnego ojca, Michi sam czuje się ofiarą. Chłopcem targają więc wstyd, frustracja i upokorzenie. Nie zdradzę zbyt wiele, pisząc, że obaj bohaterowie przejdą długą drogę i zmierzą  się z wieloma bolesnymi emocjami, zanim docenią to, co najpiękniejsze w ich sytuacji.        Marco Licht,  Luis Vorbach,  Ella Frey     ""Na linii wzroku"" ma jednak więcej zalet niż tylko mądre, budujące przesłanie. Jest tu też dużo ciepłego humoru, a czarujący aktorzy – szczególnie małoletni Vorbach i grająca jego przyjaciółkę Ella Frey – sprawiają, że na takie usterki, jak np. zbyt łatwe rozwiązania fabularne i nierealistyczne wydarzenia, z łatwością przymyka się oko. Ostatecznie film Dollhopfa i Goldbrunner zostawia widza z pokrzepiającym przekonaniem, by nie oglądać się na innych, i że odpowiednie podejście jest w stanie wydobyć z ludzi to, co w nich najlepsze. I tego trzymać się trzeba. "
negative,4,"Piotr Poveda Castroverde naprawdę jest świętym (beatyfikował, a następnie kanonizował go Jan Paweł II) i naprawdę był niezłomny (czego świadectwem okazali się potężni polityczni wrogowie). A jednak polski tytuł filmu Pabla Moreno mówi więcej o hagiograficznej naturze samego obrazu niż o człowieku kryjącym się w cieniu religijnego monumentu. W kinie takie pomniki rozpadają się  zwykle na naszych oczach.           Historię poznajemy z ust samego Povedy w trakcie przesłuchania podczas wojny domowej w Hiszpanii. Jest to zarazem tragiczna koda jego podróży – ksiądz zostanie wkrótce jedną z ofiar zbrodniczego reżimu – oraz przyczynek do opowieści o potędze humanizmu i religii jako motorze napędowym społecznej rewolucji. Zasługi karmelity trudno przecenić: pomagał ubogim i wykluczonym, organizował warsztaty edukacyjne i prowizoryczne szkoły, publikował teksty o sekularyzacji i roli Kościoła w nowym układzie społecznym, wreszcie – przyczynił się do zawodowej emancypacji kobiet, poświęcił swoje życie na rzecz kształcenia chrześcijańskich nauczycielek i był nieprzejednany w walce z analfabetyzmem. Tym większa szkoda, że podobne osiągnięcia stają się w filmie jedynie serią encyklopedycznych notek.    Ksiądz opatrzony jest w zasadzie tylko jedną cechą charakteru, czyli bezbrzeżną empatią. Czyni go to nie tylko bohaterem tekturowym z punktu widzenia historycznego i emocjonalnego, ale też niezbyt interesującą postacią filmową (co jest o tyle bolesne, że odgrywający go Raúl Escudero daje z siebie wszystko). Jego zderzenia z innymi bohaterami to z kolei mało wyrafinowana literatura, w której złote myśli, płomienne mowy i uświadamiające pogadanki składają się na nieznośnie deklaratywną całość. Nawet stanowiąca klamrę rozmowa ze strażnikiem – potencjalne dramaturgiczne centrum utworu – została sprowadzona do banalnego konfliktu oświecenia z ciemnogrodem.           Otulone ciepłym, miękkim światłem zdjęcia Rubéna D. Ortegi (razem z Moreno specjalizują się w żywotach świętych) odsłaniają bez mała magiczną przestrzeń. Opowieść płynie wartko, kameralne sceny na dwa głosy kontrastują z pięknymi plenerami, w starannie zakomponowanych kadrach widać przede wszystkim miłość do bohatera. Całość sprawia jednak wrażenie, jakby rozgrywała się gdzieś poza czasem i poza kinem: bohaterowie nie mają żadnego ciężaru, świat jest czarno-biały, z kolei z proste opozycje w rodzaju dobry-zły, wierzący-ateista, sprawiedliwy-szubrawy stają się fundamentem kolejnych, umoralniających połajanek. I jeśli ""Święty niezłomny"" faktycznie da Wam do myślenia, to głównie o człowieku, który zasłużył na lepszy film. "
positive,5,"Krok pierwszy: wyrób sobie opinię. Spraw, by odbiorca był pod wrażeniem twoich działań. Czyń to tak często, aż w końcu uzna za oczywiste, że wszystko, co robisz, jest co najmniej bardzo dobre. Krok drugi: osiądź na laurach. Wykonuj absolutne minimum, a ponieważ wszyscy i tak uważają, że robisz wspaniałe rzeczy, to cały czas będą oceniać twoje osiągnięcia pozytywnie. Tak w wielkim skrócie wygląda stary jak szkoła przepis na sukces wielu prymusów. Jak się okazuje, sprawdza się on równie dobrze w kinie.       Joanna Lumley,  Timothy Spall,  Imelda Staunton,  Celia Imrie,  David Hayman    Twórcy ""Do zakochania jeden krok"" wyraźnie wspierają się na opinii, jaką na świecie cieszą się brytyjskie komedie romantyczne i obyczajowe. Widzowie kochają je za humor i ciepło. Za to, że wzruszają, śmieszą, a jednocześnie w sposób inteligentny i taktowny poruszają ważne społecznie tematy. Reżyser Richard Loncraine oraz para scenarzystów Meg Leonard i Nick Moorcroft postarali się, by ich obraz od pierwszej minuty przypominał widzom, że mają do czynienia z brytyjską komedią, którą ""domyślnie"" kochają. Mamy więc znanych i cenionych aktorów w obsadzie, często kojarzonych właśnie z komediami: Imeldę Staunton (""Dumni i wściekli""), Celię Imrie (""Dziewczyny z kalendarza""), Joannę Lumley (serial ""Absolutnie fantastyczne""). Fabuła związana jest zaś z modnym ostatnio w brytyjskim kinie tematem starości, która okazuje się czasem aktywności, radości, drugich szans na miłość. Skojarzenia z dwiema częściami popularnego cyklu ""Hotel Marigold"" są jak najbardziej na miejscu.  Oczywiście Loncraine postarał się, by całość robiła, przynajmniej na pierwszy rzut oka, dobre wrażenie. W ""Do zakochania jeden krok"" mamy wyłącznie sympatycznych bohaterów. Dwie główne postacie – siostry, które dawno nie miały ze sobą kontaktu – skonstruowane zostały na zasadzie przeciwieństw, co najpierw prowadzi do starć, a potem do wzruszającego pojednania. Grany przez Timothy'ego Spalla obiekt uczuć jednej z sióstr jest człowiekiem mocno dotkniętym przez los, co budzi w widzach troskę i naturalne pragnienie, by zaznał trochę szczęścia. Garść strategicznie ulokowanych żartów sprawia zaś, że film robi wrażenie lekkiej i przyjemnej komedii.       Timothy Spall,  Imelda Staunton           Celia Imrie    Dopiero po wyjściu z kina, kiedy można zastanowić się nad filmem na chłodno, pojawia się refleksja, że ""Do zakochania jeden krok"" wcale nie jest tak dobre, jak ""Dumni i wściekli"", ""Dziewczyny z kalendarza"" czy ""Drugi Hotel Marigold"". Okaże się, że większość pozytywnych reakcji to odruch bezwarunkowy na mechanicznie powtarzane przez twórców schematy. Bohaterowie pobawieni są wyrazistości, przez co łatwo będą mylić się z podobnymi postaciami z popularniejszych filmów. A niektóre sceny, które wydawały się urocze, po czasie okazują się moralnie wątpliwe (na przykład końcówka).  Owszem, ""Do zakochania jeden krok"" pozostaje filmem, na którym widzowie spędzą przyjemnie czas. Nie ma on w sobie jednak nic, co czyniłoby go godnym członkiem klubu mistrzowskich brytyjskich komedii. "
positive,8,"Kino z Indonezji nie gości często na naszych ekranach. ""Marlina: Zbrodnia w czterech aktach"" to rzadka okazja, by zapoznać się z produkcją, pochodzącą z kinematografii, która w ciągu ostatnich trzech, czterech lat przeżywa rozkwit zarówno w kraju (świetne wyniki wśród rodzimej publiczności), jak i w międzynarodowym obiegu festiwalowym. ""Marlina"" pokazana została najpierw w Rotterdamie, następnie w niezależnej sekcji w Cannes – tytuł przyjeżdża do Polski otoczony aurą festiwalowej konsekracji.       Marsha Timothy    ""Marlina"" wpisuje się także w szczególnie silnie rezonujące dziś tematy: seksualnej przemocy wobec kobiet, patriarchalnej opresji, wreszcie kobiecego gniewu i zemsty. Pierwszy akt ustawia nam już stawki opowieści. Jesteśmy na indonezyjskiej wyspie Sumba – położonej na wschodnich krańcach Indonezji, archaicznej, wiejskiej części kraju. Do ubogiej chaty wdowy Marliny podjeżdża niemłody motocyklista i wprasza się do środka. Żąda dla siebie gościny, jedzenia i picia. Zapowiada, że za chwilę zjadą się tu jego koledzy i zabiorą wszystko, co posiada wdowa. A następnie, ""jeśli starczy czasu"", zgwałcą ją jeden po drugim. Co kobieta powinna potraktować, kontynuuje mężczyzna, jako swój szczęśliwy dzień. W końcu jest jeszcze młoda, a zmarły mąż nie jest w stanie zaspokoić jej potrzeb.  Ten przerażający, klaustrofobiczny i przemocowy początek staje się dla reżyserki Mouly Suri punktem wyjścia do opowieści o kobiecej furii, zemście i upodmiotowieniu. Gatunkowo ""Marlina"" przypomina western. W drugim akcie z ciasnej chaty tytułowej bohaterki przenosimy się w krajobrazy Sumby, przepięknie sfotografowane w panoramicznych kadrach – nieodległych od tych znanych z Dzikiego Zachodu.   Jeden z motywów filmu można też czytać jako przewrotny hołd dla ""Dajcie mi głowę Alfredo Garcii"" Sama Peckinpaha, cały scenariusz zaś opowiada historię, która spokojnie mogłaby się znaleźć w którymś z filmów Quentina Tarantino. Marlina jest filmową siostrą Panny Młodej z ""Kill Billa"" czy kobiet z drugiego aktu ""Death Proof"", wspólnie rozprawiających się Kaskaderem Mikiem.           Jednocześnie ""Marlina"" jest tak odległa od estetyki Tarantino, jak to tylko możliwe. Nie ma tu puszczania oka do widza, zabawy kinem, nieustannego gadulstwa zachwyconego własną błyskotliwością i elokwencją twórcy. U Suri zemsta rozgrywa się w ciszy. Reżyserka tworzy film, posługując się estetyką art-housowego, neomodernistycznego kina. Kręci w długich, statycznych ujęciach. Eksplozje przemocy rozrywają wyciszone, usypiające sceny, w których nic się pozornie nie dzieje.   ""Marlina"" to trzeci film indonezyjskiej reżyserki. Jestem pewny, że nie ostatni, na jaki warto zwrócić uwagę. W ""Marlinie"" udaje się jej bowiem bezbłędnie dokonać twórczego przywłaszczenia i subwersji dwóch zachodnich tradycji filmowych: gatunkowego kina ze Stanów i europejskiego modernizmu. Łącząc western ze slow cinema, ""Marlina"" opowiada o indonezyjskiej rzeczywistości. Sięgając po najbardziej genderowo ""męski"" gatunek – western – zmienia go w platformę dla upodmiotawiającej, kobiecej opowieści. Emocjonalnie działającej także nad Wisłą."
positive,6,"Stary pies, nowy pan. Władysław Pasikowski przejmuje stery po Patryku Vedze, a na froncie gangsterskiej wojny melduje się stara gwardia: zaglądający do butelki Metyl (Krzysztof Stroiński), poharatany wieloletnią służbą Despero (Marcin Dorociński) oraz przeszkolony przez FBI Nielat, od teraz Quantico (Rafał Mohr). Zmiana reżysera to nie tylko przesunięcie fabularnych akcentów, ale również dziwaczny rozkrok pomiędzy dwiema filozofiami kina – tą, która zapewniła twórcy ""Psów"" sławę autora z własnym charakterem pisma, oraz tą, która przyciągnęła do kin wielomilionową publiczność Vegi. Fanów uspokajam: to najlepsza część serii od czasu pierwszego ""Pitbulla"".         Marcin Dorociński   Maciej Hachlica,  Ent One Investments         Krzysztof Stroiński   Ent One Investments,  Krzysztof Wiktor         Oleh Kyryliv,  Marcin Dorociński   Maciej Hachlica,  Ent One Investments  Już otwierające film negocjacje z rosyjskimi handlarzami bronią sugerują, że zmiana warty nie odbyła się wyłącznie na druczku bankowym. Ponieważ w słowniku Pasikowskiego istnieją takie pojęcia, jak ""inscenizacja"" oraz ""kompozycja kadru"", scena posiada swój początek i koniec, a także odpowiedni nastrój oraz aktorską solówkę. To miła odmiana po ostatnich ""Pitbullach"" – tym większa że prolog, w zgodzie z przyczynowo-skutkową logiką, prowadzi do ekspozycji, ta do rozwinięcia, a gdzieś na horyzoncie majaczy punkt kulminacyjny. Skłamałbym, twierdząc, że cały film składa się z dobrych scen, lecz przynajmniej nie ma wątpliwości, co jest kośćcem i mięsem scenariusza. To historia zakonspirowanego w szeregach mafii Despera, jego szorstkiej przyjaźni z Metylem oraz sojuszu zawiązanego – jak to u Pasikowskiego – w imię sprawiedliwości, pod egidą żołądkowej gorzkiej.        Stawka jest wysoka, karty rozdane, świat zatrzymał się gdzieś w latach dziewięćdziesiątych, co można – w zależności od tego, którą nogą się wstało – wziąć albo za świadomą stylizację, albo za właściwy reżyserowi estetyczny anachronizm. W sumie na jedno wychodzi, gdyż Pasikowski po prostu czuje klimat prowincjonalnych komisariatów, zatęchłych melin i bez pudła buduje rzeczywistość pozbawioną moralnych punktów odniesienia, o której tak przekonująco w swoim debiucie opowiadał Vega. Bohaterowie to wciąż faceci na krawędzi, którzy porzucili mrzonki o społecznym posłannictwie i generalnie są ""za starzy do tej roboty"". Rozmawiają ze sobą jak prawdziwi ludzie, w czym spora zasługa doskonałej stawki aktorskiej – nawet kiedy scenariusz zaczyna przywodzić na myśl pole minowe, Dorociński i Stroiński potrafią zamienić czerstwy dowcip w komediową perełkę.         Krzysztof Stroiński,  Rafał Mohr,  Marcin Dorociński   Ent One Investments,  Krzysztof Wiktor  Drugi film, którego akcja toczy się niby gdzieś obok, ale tak naprawdę w wymiarze X, opowiada historię Miry (Dorota Rabczewska) – dziewczyny, która z warszawskiej kawiarenki pełnej hipsterów trafia do podwarszawskiej wilii pełnej gangsterów. Utrzymany jest w tonie niezamierzonej groteski i wygląda jak adaptacja Fredry na modłę ""Świata według Kiepskich"" – zwłaszcza gdy pichcącej drożdżowinkę Mirze sekunduje władająca międzywojenną polszczyzną babcia oraz Mona (Agnieszka Kawiorska), kolejna inkarnacja ""kobiety upadłej"" ze sztambucha reżysera. To ta historia jest również przestrzenią szkodliwego kompromisu pomiędzy dwiema autorskimi strategiami. Wątki mnożą się bez ustanku: raz Amber Gold i piramida Ponziego, kiedy indziej ""Breaking Bad"" i droga ku otchłani, to znów korupcja na szczytach władzy. Większość z nich zmierza jednak donikąd i odwraca uwagę od przyzwoicie nakręconego sensacyjniaka.        Doda   Ent One Investments,  Krzysztof Wiktor  Z racji warsztatowych braków Rabczewska pozostaje najsłabszym ogniwem filmu, lecz trudno upatrywać w tym wyłącznie jej winy. Bezpretensjonalny luz, z jakim wypluwa siebie kaskady wulgaryzmów, to niestety za mało, by wpompować życie w kiepsko napisaną postać. Pasikowski, przy całym szacunku dla jego umiejętności reżyserskich, wciąż nie potrafi powołać do życia ciekawej bohaterki. Bez względu na to, czy egzorcyzmuje narodowe demony, czy idzie w gangsterską rzeźnię, kobiety są w jego filmach wypadkową trującego bluszczu i blondynki z dowcipów (zanim wspomnicie graną przez Annę Korcz agentkę Mossadu z ""Operacji: Samum"", spójrzcie na nazwiska scenarzystów). W jednej z najbrutalniejszych scen filmu widzimy, jak pijani bywalcy burdelu okładają nakrytą dywanem prostytutkę. W kinie Vegi byłby to pewnie ciężki żart, atrakcja porównywalna z wyrywaniem zęba obcęgami albo podduszaniem przy fellatio. U Pasikowskiego to preludium do westernowej bitki, w której dwóch chandlerowskich typków pierze po gębach ludzi nieprawych. W obydwu przypadkach podobna eskalacja jest najzwyczajniej w świecie niepotrzebna.   Stare grzechy mają długie cienie. I widać, że trochę się tych błędów przeszłości nazbierało. Chociaż ściągnięci z emerytury bohaterowie oraz nowy reżyser robią w dużej mierze za ekipę sprzątającą, w szacunek wobec fanów oraz potrzebę opowiadania kolejnej historii nie musimy wierzyć na słowo. Stworzony przez faceta, który miał coś ciekawego do powiedzenia, a następnie brutalnie poturbowany przez jego wewnętrznego biznesmena, ""Pitbull"" spadł na cztery łapy. "
positive,8,"Philippe Van Leeuw musi mieć nerwy ze stali. Kilka lat po debiutanckim ""The Day God Walked Away"", opowiadającym o kulisach ludobójstwa w Ruandzie, reżyser podjął równie bolesny temat wojny domowej w Syrii. Choć z boku może wyglądać to nieco podejrzanie, belgijski twórca ani trochę nie przypomina łowcy sensacji, który pozostaje niewzruszony przez widok cudzego cierpienia. Wręcz przeciwnie, Van Leeuw robi w swoich filmach wszystko, by pozornie egzotyczne i niedotyczące nas konflikty odsłoniły cały swój upiorny uniwersalizm. Dzięki zastosowaniu tej strategii ""W czterech ścianach życia"" okazuje się dziełem tak samo wstrząsającym jak pamiętni ""Ostatni w Aleppo"".       Diamand Bou Abboud,  Moustapha Al Kar    Znakomicie przyjęte na zeszłorocznym Berlinale dzieło belgijskiego reżysera sprawia wrażenie przemyślanego w najdrobniejszych szczegółach. Van Leeuw, z wykształcenia operator wsławiony między innymi współpracą z Brunonem Dumontem, umiejętnie kreuje atmosferę rodem z klaustrofobicznego thrillera. Niemal cała akcja filmu toczy się w niewielkim mieszkaniu w centrum Damaszku, w którym grupa ludzi doświadcza niewyobrażalnego strachu i niepewności. W sytuacji, gdy bez przerwy słychać wybuchy, a wokół roi się od snajperów, bohaterowie doskonale wiedzą, że jeden fałszywy ruch może kosztować ich życie.   Van Leeuw poświęca najwięcej uwagi postaci Oum – kobiety wyrastającej na nieformalną przywódczynię filmowej mikrospołeczności. Pełniona przez nią funkcja okazuje się niezwykle wymagająca pod względem moralnym. W ciągu kilkudziesięciu sekund Oum musi podejmować brzemienne w skutki decyzje, a także szukać instynktownych odpowiedzi na pytania, nad którymi filozofowie głowią się od stuleci. Najważniejsze z nich, cisnące się na usta w kulminacyjnym momencie fabuły, brzmi: czy można poświęcić cześć jednostki w imię zwiększenia szans na przetrwanie większej ilości osób?       Hiam Abbass,  Diamand Bou Abboud    Na szczęście belgijski reżyser nie ogranicza się do mnożenia wzniosłych dylematów i pozostaje otwarty również na upokarzającą prozę życia. Doświadczana z perspektywy cywila wojna we ""W czterech ścianach…"" miewa zapach śmierdzącego kibla i pojawiającej się w najbardziej niestosownych momentach chuci. Podkreślony w filmie Van Leeuwa splot grozy i banału wybrzmiewa tym bardziej sugestywnie, że wydaje się znajomy. Oglądając niektóre fragmenty ""W czterech ścianach…"", trudno nie dopatrzyć się w nich pokrewieństwa z ""Pamiętnikiem z Powstania Warszawskiego"" Białoszewskiego.  Sięganie po tego typu swobodne skojarzenia wydaje się zgodne z intencją reżysera. Belgijski twórca robi wszystko, by jego bohaterowie stali się nam tak bliscy jak to tylko możliwe. Podczas seansu nie sposób zorientować się ani kto właściwie strzela do kogo, ani z jaką stroną konfliktu sympatyzuje towarzystwo Oum. Zamiast polityki, liczy się wyłącznie naga i instynktowna chęć przetrwania.  O tym, że Van Leeuwowi chodzi o coś więcej niż tylko o sytuację w Syrii, przekonuje już oryginalny tytuł filmu. Neologizm ""Insyriated"" stanowi, zgodnie z wyjaśnieniami reżysera, termin analogiczny do ""finlandyzacji"" i ""bałkanizacji"" i opisuje precedens, który w przyszłości ma szansę stać się obowiązującą normą. Zgodnie z ponurą wizją Van Leeuwa, każda następna wojna będzie, wzorem tej ukazanej na ekranie, rozwlekła, bezwzględna i ukierunkowana głównie na cierpienie cywilów.  Film Belga nie pozostawia wątpliwości: ostatnie, czego byśmy chcieli, to sprawdzić trafność jego przepowiedni na własnej skórze."
positive,6,"Polska komedia romantyczna – sztandarowy projekt popkultury III RP – to dynamiczne zjawisko, które wciąż przechodzi przez etap prób i błędów. Niedostatki scenariuszowe, brak odpowiedniego rzemiosła reżyserskiego, bezmyślne kopiowanie zachodnich wzorców – lista zarzutów skierowanych pod adresem filmów o zakochanych w wielkim mieście jest długa, ale nie ma żadnego wpływu ani na ich popularność wśród widzów, ani na częstotliwość, z jaką pojawiają się na ekranach. Czwarta już w tym roku rodzima komedia romantyczna, ""Kobieta sukcesu"" Roberta Wichrowskiego, nie przewyższa poziomem pozostałych, ale dysponuje jednym atutem – ekipą aktorską, której bezpretensjonalność jest momentami prawdziwie urzekająca.         Mikołaj Roznerski,  Agnieszka Więdłocha   Hubert Komerski  Domyślną scenerią gatunku jest oczywiście stołeczne życie korporacyjne – to w nim rozwijają się romanse i to od niego ucieka się na wieś do drewnianego domku z kominkiem. ""Kobieta sukcesu"" wprowadza nas w świat sprzedawców karmy dla zwierząt, w którym o przetrwanie firmy walczy dyrektorka zarządzająca Mańka (Agnieszka Więdłocha). Kiedy potężna właścicielka sieci sklepów, Bogna Kot (autoironiczna Małgorzata Foremniak), decyduje się podpisać umowę z konkurencyjną korporacją, Mańka dokonuje metamorfozy i jako Kama udaje się na przeszpiegi do firmy zarządzanej przez prezesa Radosława (występujący w prawie wszystkich polskich komediach romantycznych Tomasz Karolak). Otoczona zalecającymi się do niej mężczyznami i goszcząca u siebie w domu trzpiotowatą cioteczną siostrę Lilkę (Julia Wieniawa-Narkiewicz), Mańka z czasem zerwie ze swoim pracoholizmem i otworzy się na prawdziwą miłość.  Choć ""Kobieta sukcesu"" rozwija wiele wątków pobocznych, żaden z nich nie pełni w filmie ważnej roli. Szybko też zapominamy, o co tak naprawdę toczy się gra. Tymczasowa zmiana tożsamości, po której władcza Mańka staje się potulną sekretarką testującą, który typ papieru najlepiej znosi plamy z kawy, to pomysł zgrabny, ale niewyzyskany i nie generujący żadnego napięcia. Nie boimy się, że bohaterka zostanie zdemaskowana; dużo groźniejszy wydaje się zresztą właściciel jej firmy (Andrzej Grabowski), który pojawia się tylko jako głos w słuchawce i grozi zamknięciem całego interesu. A kiedy Mańka ma szansę faktycznie odkryć aferę związaną z obniżaniem standardów jedzenia dla czworonogów, jest już na innej orbicie – zakłada ekologiczną cukiernię, do której można przychodzić ze zwierzętami, co tylko wzmacnia buzujący w filmie pro-środowiskowy przekaz.       Ireneusz Czop,  Bartosz Gelner,  Agnieszka Więdłocha,  Monika Krzywkowska   Hubert Komerski  Rozłażąca się na boki fabuła wydobywa jednak na wierzch to, co jest w ""Kobiecie sukcesu"" najbardziej zaskakujące: film ogląda się bez cienia zażenowania. Co więcej, w wielu momentach jest autentycznie zabawnie, a niektóre numery – jak Bartosz Gelner miotający się między śpiworem a łóżkiem Mańki, kiedy udaje przed wujostwem jej narzeczonego – osiągają lekkość, której ze świecą szukać w większości komedii romantycznych. To drugi film Roberta Wichrowskiego, który wchodzi do kin w tym roku. Po ambitnym, choć fatalnie przyjętym ""Synu Królowej Śniegu"" możemy zobaczyć, jak poradził sobie z bardziej komercyjnym scenariuszem Hanny Węsierskiej – reżyseruje bez specjalnego polotu, ale i bez ciśnienia, skupiając się przede wszystkim na zgrabnej inscenizacji perypetii swoich bohaterów.  Mańka to bodaj najlepsza rola Agnieszki Więdłochy, która od czasu ""Planety Singli"" wyrasta na gwiazdę polskich komedii romantycznych. W świetnych kostiumach Barbary Sikorskiej-Bouffał, ubierającej aktorkę to w eleganckie żakiety, to w jeansy i swetry, Więdłocha gra niezwykle swobodnie, nasycając każdą scenę energią, dowcipem i seksapilem. Może jej sukces leży w tym, że nie stara się ona tworzyć ""kreacji"" – stawia na urok osobisty i pociągającą zwyczajność, dzięki czemu wypada naturalnie nawet w źle napisanych scenach. Partnerujący jej Bartosz Gelner, obdarzony lekko melancholijnym uśmiechem, jest równie interesujący w roli fajtłapowatego nadwrażliwca, którego pies jest bardziej zaradny od niego samego. Gelner i Więdłocha ratują tę nieprzekonującą fabularnie, opartą na uproszczeniach komedię, udowadniając, jak ważny jest opowieściach romantycznych trafny casting. Oby do tej dwójki aktorów dobra karma wracała jak najczęściej."
positive,6,"Wyobrażamy sobie to tak – demokracja i postęp zawsze idą w parze. Na przykład Szwajcaria kojarzy nam się w pierwszej kolejności z głosowaniem ludowym, stabilnym państwem, polityką równości i tolerancji. Tymczasem wystarczy cofnąć się w czasie o kilkadziesiąt lat, żeby nasze utarte przekonania zostały podane w wątpliwość. W alpejskim kraju demokracja bezpośrednia podtrzymywała system oparty na wykluczeniu – i robiła to skutecznie aż do lat 70. XX wieku. Ponieważ zmiana prawa konstytucyjnego wymagała zdobycia większości głosów w narodowym referendum, mężczyźni latami torpedowali polityczne równouprawnienie kobiet, najdłużej w kantonie Appenzell Innerrhoden – do 1990 roku. Za wszystkim stał oczywiście silny społeczny konserwatyzm, przywiązanie do patriarchalnych tradycji – w kobietach widziano istoty z natury podporządkowane, opiekunki domu i męża, zbyt słabe, żeby zabierać głos w sprawach publicznych.       Marie Leuenberger      ""Boski porządek"" skupia się na historycznej drodze ku równouprawnieniu Szwajcarek – oddolnej kampanii emancypantek chwilę przed zwycięskim referendum z 1971 roku. Już otwierające film dokumentalne kadry ze słynnego amerykańskiego Lata Miłości wprowadzają silne wrażenie kontrastu. Tam – rewolucja seksualna, hippisi, wolność. Tutaj – chustki na głowach, kuchnia i kościół. Nora mieszka z mężem Hansem i dwojgiem dzieci na szwajcarskiej prowincji – wszyscy miejscowi doskonale się znają, razem pracują i non stop patrzą sobie na ręce. Bohaterkę poznajemy jako oddaną gospodynię domową – gotuje, pierze, nosi, pieli, jest na każde skinienie apodyktycznego teścia-szowinisty. Pierwsze skowronki zmiany pojawiają się w chwili, kiedy Nora postanawia pójść do pracy – w myśl szwajcarskiego prawa rodzinnego potrzebuje na to zgody męża. A Hans nie chce wypuścić swojej prywatnej niewolnicy z domu – w tartaku już się z niego śmieją, że lada chwila sam sobie będzie prał skarpety i niańczył synów. Sfrustrowana bohaterka zaczyna więc studiować broszury i książki, które kiedyś dostała od wizytujących miasteczko feministek. Niedługo później zakłada – razem z dwiema innymi miejscowymi – komitet poparcia dla prawa wyborczego kobiet, rozkręca też lokalną kampanię informacyjną. Krok po kroku, mimo szykan oraz oporu własnej rodziny, z uległej kury domowej przeistacza się w prężną aktywistkę polityczną.        Marie Leuenberger,  Rachel Braunschweig,  Sibylle Brunner     A ja muszę się przyznać, że chociaż sam temat budzi we mnie nieskrywany entuzjazm, to nadmierny akademizm ""Boskiego porządku"" skutecznie mnie wymęczył. Od strony filmowego rzemiosła trudno tutaj znaleźć coś poza klasycznym schematem pomnika. Kobiece bohaterki pełnią przede wszystkim funkcje ilustracyjne – każda z nich reprezentuje inny ""typ"" podporządkowania, z którego emancypuje się zgodnie z naszymi oczekiwaniami. Dominuje plakatowa czystość moralna ""swoich"", co łatwo przekuć w oskarżenie o skrajną tendencyjność – podobnie jak w przypadku nachalnej propagandy kina chrześcijańskiego. Główna oponentka Nory – agitująca na rzecz utrzymania status quo – to ucieleśnienie stereotypu tak zwanej ""kobiety zdewociałej"": w wielkich okularach, szarych spódnicach i kokach przypomina połączenie sadystycznej wychowawczyni, oficera gestapo i maszyny bojowej. Poza tym nad filmową Szwajcarią – chociaż to gniazdo opresji – rozciąga się aura poczciwości, tak jakby bohaterowie za chwilę mieli przebudzić się z zimowego snu i powiedzieć łagodnymi głosami: ""Nic się nie stało!"". Czasami te retro kolory i ciepłe emocje dają fajne efekty – jak w scenach z Zurychu, gdzie emancypantki jadą na wielką demonstrację kobiet i biorą udział w hippisowskich warsztatach świadomej seksualności. Przedstawicielki trzech różnych pokoleń po raz pierwszy w życiu oglądają własne waginy, a reżyserka Petra Volpe pozwala im przeżyć – w niektórych przypadkach mocno spóźnioną – chwilę przebudzenia i zachwytu.  Ale znowu, motyw rewolucji seksualnej w pewnym sensie przewraca emancypacyjne obrazy na nice i ponownie wydobywa na pierwszy plan mężczyznę, związek, rodzinę, dzieci – z kobietą jako prostym dopełnieniem nowoczesnej sielanki. Tak można czytać ckliwy finał – Nora wraca do starych/nowych porządków, które w międzyczasie przeszły gruntowną transformację. Zmieniło się prawo, zmieniły się stroje i zmienił się seks – ale czy poszły za tym świadomość, postawy, kultura? Czy nie mamy do czynienia z fasadą, za którą wciąż kipi dawna pogarda? To filmowe słońce wydaje się jednak przesadnie optymistyczne, przedwczesne, świecące odbitym blaskiem. Tak jakby cała historia zakończyła się jednym, precyzyjnym cięciem. Tyle że dzisiaj wiemy już lepiej – w kwestii praw kobiet mamy jeszcze masę rzeczy do przerobienia. Na zachodzie, wschodzie, północy i południu. I niestety żaden liberalny koniec historii nas w tej pracy nie wyręczy."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,5,"Podstawowe pytanie, na jakie odpowiedzieć musi sobie odbiorca horroru, brzmi: straszy czy nie? Po to przecież przychodzi się do kina na film grozy, by przeżyć ją w bezpiecznych warunkach sali kinowej. Na tym podstawowym poziomie – straszy, nie straszy – ""Nieznajomi: Ofiarowanie"" – wywiązują się z nawiązką z oczekiwań publiczności.       Damian Maffei           Emma Bellomy,  Bailee Madison           Bailee Madison,  Lea Enslin     Twórcy znają swój fach i wiedzą, co zrobić, byśmy niejednokrotnie podskoczyli na fotelu w trakcie seansu. Położony na odludzi kemping; akcja rozgrywająca się w trakcie jednej, ciemnej nocy; tajemniczy, pozbawieni motywu i litości mordercy w białych maskach, terroryzujący bogu ducha winną przeciętną rodzinę; gwałtownie zmieniająca poziom głośności muzyka; skokowe, szybkie przejścia montażowe, ukazujące obrazy zagrożenia – wszystko to tworzy klimat i sprawnie zarządza naszymi emocjami.  Koneserzy gatunku doskonale co prawda znają sztuczki, jakimi posługują się twórcy filmu; będą wiedzieli, kiedy spodziewać się pierwszego trupa, w którym momencie muzyka przyspieszy, a ekran nagle wypełni blada maska mordercy. Domyślą się też, kto przeżyje noc grozy, a dla kogo będzie ona ostatnią nocą na ziemi. Wiedza ta w niczym jednak nie zmniejsza pewnej podstawowej przyjemności obcowania z filmem. Choć doskonale wiemy, co nas za chwilę będzie straszyć – i tak się boimy.  Po skończonym seansie pojawia się jednak pytanie, czy poza tym podstawowym doświadczeniem strachu film ma coś do zaoferowania. Horror często traktowany był w przeszłości jako niepoważny gatunek, zdolny zaoferować widowni co najwyżej kinowy odpowiednik przejażdżki po pałacu strachów z jakiegoś podrzędnego lunaparku. Nigdy nie zgadzałem się z tymi zarzutami; kino grozy wydawało mi się zawsze narzędziem, zdolnym w metaforyczny sposób portretować nasze najgłębsze indywidualne i kolektywne lęki, w niektórych wypadkach lepiej wyrażającym napięcia swoich czasów niż realistyczne kino społeczne. Ostatnie 5-7 lat to zresztą złota era poważnego kina grozy o bardzo wysokiej artystycznej jakości. ""Czarownica: Bajka ludowa z Nowej Anglii"", ""Coś za mną chodzi"" czy ""To przychodzi o zmroku"" to znakomite kino, należące do ścisłej czołówki amerykańskich produkcji tej dekady. ""Nieznajomych: Ofiarowania"" nie da się niestety umieścić na półce obok tych dzieł i wpisać w znakomitą, nową falę horroru.        Damian Maffei,  Lewis Pullman    Trudno powiedzieć o co, poza makabryczną rozrywką miałoby chodzić w filmie. Nie widzę tu żadnej stawki, szerszego kontekstu, związku z głębszymi emocjami czy nastrojami społecznymi. Mam raczej wrażenie, że ktoś nakręcił na serio ""Funny Games"" Michaela Hanekego, zdejmując z dzieła Austriaka całą głębię, awangardową formę i metapoziom refleksji nad reprezentacją grozy, przemocy i makabry we współczesnej kulturze audiowizualnej.  Zostaje z tego wszystkiego dość sadystyczna fantazja, roller coaster  grozy. Doceniam wymagające jego zbudowania rzemiosło, przyznaję też, że nawet nie najgorzej bawiłem się w trakcie przejażdżki. Tym niemniej, po zejściu z maszyny zostaje poczucie, że jechaliśmy tą trasą być może zbyt wiele razy i że był to dość pusty przebieg. "
positive,8,"Spośród wielu scen unaoczniających kluczowe dla ""Anihilacji"" pytania, najlepsza wydaje się ta pozbawiona komputerowej żonkilo-paproci oraz genetycznej krzyżówki aligatora z rekinem. Oto bohaterka, biolożka Lena (Natalie Portman), przekomarza się w łóżku ze swoim mężem Kane'em (nieprzypadkowo kłaniający się jednemu z bohaterów ""Obcego"" Oscar Isaac). Jego opowieść o nieomylności Boga kwituje wykładem o śmierci, która jest niczym więcej niż błędem genetycznym (""Kręci mnie, gdy jesteś protekcjonalna"" – żartuje partner). Zasadnicza różnica pomiędzy bohaterami, sprowadzająca się nie tylko do wiary i jej braku, ale też do popędu śmierci przeciwstawionego skłonnościom autodestrukcyjnym, nadaje dynamikę całemu filmowi: opowieści o rozpadzie związku oraz o fenomenie zwanym Strefą – rozszerzającej się i pochłaniającej wszystko na swojej drodze fali energii.       Natalie Portman,  Tessa Thompson   Paramount Pictures  Dzieło obcej cywilizacji? Boży akt destrukcji? A może nowoczesna broń biologiczna? Nie wiadomo, czym jest Strefa. Wiadomo natomiast, że bez względu na stosunek do Boga i obwód bicepsa, nikt dotąd z niej nie powrócił – to jest nikt poza Kane'em, który swoją podróż przypłacił śmiertelną chorobą. Pragnąc uratować męża, Lena wyrusza razem z rządową ekspedycją prosto w paszczę lwa i obiera kurs na opuszczoną latanię morską, czyli epicentrum żywiołu. Kiedy na jej drodze stają zwierzęta z podejrzaną liczbą zębów i kwiatkami na porożu, zaś radio okazuje się zbędnym balastem, bohaterka ze zgrozą konstatuje, że istotnie w Strefie dzieje się coś niepokojącego. Rychło w czas.     To, co następuje później, jest przedziwnym stopem kina akcji, horroru oraz ekologiczno-filozoficznego traktatu. Mówiąc krótko, na każdy wystrzelony pocisk przypada tutaj przynajmniej jedna rozmowa o rozpadzie ciała, degradacji psychiki oraz przyrodniczych aberracjach (co jest oczywiście wspaniałą wiadomością w dobie finansowych porażek ambitnego sci-fi – z racji modelu dystrybucji, ""Anihilacja"" nie będzie miała tego problemu). Scenarzysta i reżyser Alex Garland ubija rzeczone składniki w gęsty koktajl grozy i przygody, a całość doprawia pasującą do akademickich rozpraw jak świni siodło ikonografią new age. I choć trudno właściwie wyczuć, co jest dla niego ważniejsze – historia kobiety próbującej zaprzęgnąć język nauki do opisu czegoś metafizycznego czy może film o babkach z karabinami podążających ścieżką ""ciekawość-strach-spóźniony żal"" – to rzeczona strategia nie jest efektem bezsilności albo jakichś niekontrolowanych, intelektualnych drgawek. Podobnie jak we wcześniejszej ""Ex Machinie"", która narrację z pogranicza transhumanizmu wpisywała w konwencję love story, i tutaj jedna sfera filmu naturalnie przenika się z drugą. Elementy horroru cielesnego są oczywistą konsekwencją opowieści o rozkładzie świata na poziomie komórkowym, Tarkowski odnajduje się na bagnistym południu USA, zaś sceny akcji wydają się – z braku lepszego słowa – bardzo ""intymne"", związane z optyką bohaterów (ponieważ Lena spędziła tyle samo czasu w salach wykładowych i na pierwszej linii frontu, siła argumentów jest dla niej równie istotna co argument siły).       Tuva Novotny,  Gina Rodriguez,  Natalie Portman,  Tessa Thompson   Paramount Pictures  Na podobnych paradoksach bazuje również strona formalna – szkaradna jeśli chodzi o jakość efektów specjalnych i zaskakująco ciekawa koncepcyjnie – od rewelacyjnych projektów flory i fauny wewnątrz Strefy po kapitalnie zaaranżowaną przestrzeń i scenografię. Z jednej strony, Garland operuje totalnie przezroczystym językiem. Nie ma tu ani operatorskich popisów godnych Oscara, ani montażowych sklejek, które przeniosą Was na inną planetę. Z drugiej, całość nakręcona jest z takim wyczuciem dramaturgii, świadomością kompozycji kadru oraz wyczuciem aktorskiego rzemiosła, że ręce same składają się do oklasków. Doskonałe aktorki, z Giną Rodriguez i Tuvą Novotny na czele, potrafią zamienić jedną linijkę ekspozycji w barwny życiorys, zaś skrawek ckliwego dialogu – w wiarygodną opowieść o depresji. Portman z kolei jest doskonała jako Lena – kobieta jednocześnie krucha i subtelna jak taran w dążeniu do celu. Jej tour de force w ""Anihilacji"" to hipnotyzująca scena z tancerką Sonoyą Mizuno, przywodząca na myśl zarówno choreograficzne cuda Piny Bausch, jak i pamiętny moment z gry ""Tomb Raider"", w którym Lara Croft, zwiedzając Atlantydę, mierzyła się z manifestacją własnej podświadomości.         Natalie Portman   Paramount Pictures  Tytułowa anihilacja (czy, jak chcą tłumacze książki Jeffa VanderMeera, ""unicestwienie"") jest tutaj tematyzowana na imponującą skalę. Film opowiada o ewolucji poprzez destrukcję, niewytłumaczalnej erozji uczucia, ciele rozbijanym na atomy i zagładzie kosmicznego porządku. Nic więc dziwnego, że powstaje z tych okruchów coś zupełnie nowego, rzecz, którą ciężko upchnąć w jakiejkolwiek szufladce. Garland mnoży atrakcje, szczuje nas krwiożerczymi bestiami i grzybem z piekła rodem. Na szczęście ma też dla nas dobre wieści: nieuświadomiona potrzeba samozniszczenia to coś definiującego człowieczeństwo. Nie ma się czego bać, wszystko idzie zgodnie z planem."
positive,6,"Współczesny kopciuszek mieszka w Paryżu i ma na imię Maria (Rossy de Palma). Jest prostolinijną hiszpańską imigrantką, matką dorosłej córki, służącą bogatych Amerykanów. Jej państwo (Toni Collette i Harvey Keitel) trzymają na ścianie obraz Caravaggia i regularnie wydają kolacje przy świecach dla znajomych z wyższych sfer. W trakcie przygotowań do jednego z przyjęć przesądna chlebodawczyni Marii wpada w panikę: lista gości niespodziewanie powiększyła się i w efekcie do wykwintnej wieczerzy zasiądzie 13 osób. Aby uniknąć pecha, gospodyni nakazuje pokojówce przebrać się w strój wieczorowy i udawać jednego z biesiadników. Jeszcze przed podaniem deseru milionerka zaczyna jednak żałować swojego pomysłu: podwładna wpada bowiem w oko angielskiemu handlarzowi dzieł sztuki, od którego opinii zależą interesy pana domu. Kobieta jest w kropce. Jeśli ujawni mistyfikację, wystawi na szwank reputację męża. Tymczasem nasz kopciuszek dzięki swojemu księciu zaczyna odkrywać uroki świata pięknych i bogatych.       Rossy de Palma     Streszczenie filmu może sugerować, że mamy do czynienia z lekką bulwarową komedią, w której jedno kłamstwo pociąga za sobą kolejne, napędzając tym samym karuzelę zabawnych zdarzeń. Nad Sekwaną specjalistą od tego gatunku jest dobrze znany polskiej publiczności Francis Veber, twórca m.in. ""Plotki"" oraz ""Kolacji dla palantów"". Reżyserka ""Madame"" Amanda Sthers ma jednak wyższe aspiracje. W jej dziele znajdziemy m.in. satyrę na skisłą śmietankę towarzyską Paryża, podszyte smutną ironią love story, opowieść o niemożliwych do zasypania podziałach społecznych, wreszcie portret nieszczęśliwego, karmiącego się kłamstwami małżeństwa z wyższych sfer. Tasując kolejnymi wątkami, autorka gubi, niestety, równowagę między powagą a kpiną, dramatem i farsą. W efekcie można odnieść wrażenie, że ""Madame"" rozpada się w pewnym momencie na kilka mniej lub bardziej udanych filmów.  Sthers najlepiej radzi sobie, obnażając fundamenty hipokryzji i wyrachowania, na których zbudowane są relacje między bohaterami. Uczucia są tu towarem, który przehandlowuje się na znajomości i wpływy. Uśmiechy pełnią rolę masek, czułe słówka - przynęty. Relacjonując tę grę pozorów, reżyserka opowiada jednocześnie o zderzeniu kultur i obyczajowości. Rzecz dzieje się w końcu w Paryżu, jednym z bardziej kosmopolitycznych miast na świecie. Pod tym względem ""Madame"" idzie jednak na skróty, sięgając po wyświechtane stereotypy narodowe. Francuzi to wyrafinowani rozpustnicy, Amerykanie chcą tylko ubić interes i przepracować traumy z psychoterapeutą. Hiszpanie są bogobojni, a Anglicy zdystansowani. Sthers próbuje niby kilka razy obśmiać te myślowe sztance, ale ostatecznie sama im ulega. Tam, gdzie niedomaga scenariusz, w sukurs przychodzą na szczęście odtwórczynie głównych ról. De Palma - niegdyś muza samego Almodóvara - tworzy pełną godności postać kobiety po przejściach, która dotąd obsługiwała innych, a teraz sama jest obsługiwana. Świetnie wypada też Collette jako wielka dama - równie zblazowana co nieszczęśliwa, szukająca sposobu na zniszczenie kruchego szczęścia Marii.       Toni Collette,  Harvey Keitel     Reżyserka nie ma bowiem złudzeń. Bogaci zawsze spadną na cztery łapy, biedni najedzą się wstydu. Grube ryby wykorzystają proletariuszy (jako siłę roboczą, partnerów do łóżka, a nawet źródło natchnienia), by następnie bezlitośnie ich porzucić. Na happy end, triumf uczuć i społecznej sprawiedliwości możemy więc liczyć chyba tylko w bajkach. "
negative,4,"""W tej pracy najgorsze jest to, że cokolwiek byś robił, i tak jest za późno"", wyznaje na samym wstępie ""Wielkiego zimna"" jeden z bohaterów, pracownik zakładu pogrzebowego. Już tu czuć mieszaninę życiowego zmęczenia i sarkazmu, które stanowią fundament filozofii filmu Gérarda Pautonniera. Jedno z drugim jest zresztą blisko powiązane: znój codzienności prowokuje przecież reakcję obronną, która może przybrać formę cierpkiego, dystansującego poczucia humoru. W końcu – jeśli odpowiednio przymrużyć oczy – to, co tragiczne, łatwo można wziąć za niemalże zabawne. Tytułowa niska temperatura nie nazywa więc jedynie okoliczności pogodowych, w jakich toczy się akcja francuskiego filmu. Można ją również czytać jako manifest cynicznego narracyjnego dystansu. Albo – niestety – jako opis znikomej reakcji emocjonalnej, jaką budzi seans. Tak, ""Wielkie zimno"" ogląda się bez frajdy, bez entuzjazmu, zaiste – na zimno.           To o tyle ciekawe, że fabularny punkt wyjścia jest całkiem nośny. Dowód w sprawie: wystawiam ocenę na Filmwebie i zaraz ktoś komentuje, że dziwnie niska, bo przecież opis brzmi dość zabawnie. Cóż, nie powiem – brzmi: konwój pogrzebowy gubi się po drodze na cmentarz, pośrodku tak zwanego niczego, na dodatek w trakcie wyjątkowo mroźnej zimy. Jest tu galeria sympatycznych nieudaczników zaplątanych w absurdalną sytuację, jest obraz nieprzychylnej, płatającej im kolejne figle rzeczywistości, jest komiczny kontrast między powagą sytuacji a niepoważnymi próbami sprostania jej wyzwaniom. Ale – pora na obowiązkowy kalambur w recenzji filmu o pracownikach zakładu pogrzebowego – życia w tym niewiele. Bohaterowie kręcą się w kółko, błądzą, niecierpliwią – i tak też się to ogląda: ot, w nieustannym niecierpliwym wierceniu.   Nie pomaga nawet obiecujące powinowactwo stylistyczne. Wbrew francuskiej metryce filmu bliżej mu – i to nie tylko przez zaśnieżony krajobraz – do kina skandynawskiego, choćby twórczości braci Kaurismäkich. ""Wielkie zimno"" proponuje bowiem charakterystyczny, ""autystyczny"" typ humoru, daleki od rubaszności, jaką kojarzymy z francuską szkołą komedii. To śmieszno-smutny film drogi z melancholijnymi akordami gitary na ścieżce dźwiękowej, a nie jakiś krzykliwy kabaret. Na upartego można by się tu doszukiwać koligacji z twórczością braci Coenów. Zaśnieżony krajobraz znów myli tropy, każąc myśleć oczywiście o ""Fargo"", ale już sam pomysł na egzystencjalną komedię o względnie sympatycznych głupkach ma w sobie coś bardzo Coenowskiego. Trudno oprzeć się też skojarzeniom z ""Pine Barrens"", pamiętnym odcinkiem ""Rodziny Soprano"", w którym dwaj gangsterzy zamiast wykonać ""mokrą robotę"", gubili się w lesie i niemalże zamarzali na śmierć. Taka wyliczanka porównań ma jednak charakter paradoksalny: zamiast budować autorytet ""Wielkiego zimna"", tylko wydobywa jego kolejne słabości – od nijakość postaci po odtwórczość gagów. Bez zwyczajowego szusowania po zamarzniętym jeziorze i obowiązkowego gubienia trumny obyć się nie mogło; jest też etatowy ksiądz-krętacz oraz nieśmiertelny klasyk: znienacka ujawniony tupecik. Jest i nuda.                               Bardziej niż żarty przekonuje zatem zbiorowy portret mieszkańców opustoszałego miasteczka, w którym nawet zakład pogrzebowy narzeka na przestój w interesach. Pracownicy parają się więc na boku amatorskim fryzjerstwem albo chodzą na przeszpiegi do przychodni lekarskiej w poszukiwaniu potencjalnych ""klientów"". A potem topią smutki w azjatyckiej restauracji, gdzie nikt nigdy nic nie je, a garstka ""stałych bywalców"" regularnie alkoholizuje się, popijając smętnie z kieliszków ze zdjęciami nagich pań na dnie. Pautonnier pochyla się nad tą powoli wymierającą społecznością zdominowaną przez smutnych panów w średnim wieku. Pokazuje świat, w którym zawody zaufania publicznego niezbyt zasługują na zaufanie; w którym wszelki obrządek, rytuał, świętość – tu symbolizowane przez cały biznes ""okołopogrzebowy"" – się dewaluują. A mimo to szuka przebłysków człowieczeństwa, jakby na przekór owej kompromitacyjnej grawitacji. Niestety, dobre chęci nie wystarczą. Do połączenia z patrzącym na ekran człowiekiem – przynajmniej z niżej podpisanym – nie dochodzi."
positive,7,"""Wrócę, nim powiesz: placek z jagodami"" mówi brat do siostry w jednej ze scen pełnometrażowego debiutu Kantemira Bałagowa. Rzucone mimochodem nawiązanie do kultowego tekstu z ""Pulp Fiction"" pozostaje w pamięci, bo dobrze oddaje paradoks położenia bohaterów. Choć młodzi mieszkańcy rosyjskiej części Kaukazu udowadniają, że swobodnie poruszają się po obszarze zachodniej popkultury, na co dzień muszą jednocześnie zmagać się z brzemieniem ultrakonserwatywnej tradycji. Ironicznie zatytułowana ""Bliskość"" stanowi przejmujący zapis próby przekroczenia tych ograniczeń i zbuntowania się wobec tyranii konwenansu.           Sensacyjny, nagrodzony na zeszłorocznym festiwalu w Cannes, debiut raptem 27-letniego Bałagowa został zrealizowany dzięki pomocy Aleksandra Sokurowa. Młody reżyser bynajmniej nie stara się jednak imitować stylu mistrza. Zamiast przesiąkniętego symboliką slow cinema proponuje pełnokrwiste kino obyczajowe, które powinno przypaść do gustu wszystkim miłośnikom ""cyklu neapolitańskiego"" Eleny Ferrante. Podobnie jak włoska pisarka, rosyjski filmowiec ze szczegółami opisuje trudną drogę do kobiecego wyzwolenia. W centrum reżyserskiego zainteresowania znajduje się Ila grana przez magnetyczną Darię Żowner. Dziewczyna ma w sobie szorstki wdzięk i charyzmę dorównującą Jennifer Lawrence z czasów ""Do szpiku kości"". Zatrudniona w warsztacie samochodowym ojca bohaterka nie potrafi zrozumieć, dlaczego z jednej strony może wykonywać typowo męski zawód, a z drugiej musi wykazywać posłuszeństwo wobec patriarchatu. Postawa Ili, kategorycznie sprzeciwiającej się instytucji aranżowanych małżeństw i frazesom o klanowej lojalności, zostaje wystawiona na próbę w obliczu rodzinnej tragedii. W niecodziennych okolicznościach bohaterka musi dokonać trudnego wyboru pomiędzy własnym szczęściem a lojalnością wobec najbliższych.  Położenie dziewczyny dodatkowo komplikuje fakt, że przynależy ona do mniejszości żydowskiej, której sytuacja na Kaukazie wydaje się nie do pozazdroszczenia. Pochodzący z autonomicznej republiki Kabardo-Bałkarii Bałagow pokazuje swój region bez taryfy ulgowej. Zgodnie z wizją młodego reżysera, w jego rodzinnych stronach nieustannie nakręca się spirala nienawiści. Gnębieni przez stulecia przez Rosjan Kabardyjczycy obracają narastającą w sobie frustrację przeciwko zajmującej jeszcze słabszą pozycję mniejszości. W unikającym czarno-białych podziałów świecie Bałagowa również społeczność żydowska ma jednak swoje grzeszki. Nie przez przypadek przeciw emancypacyjnym dążeniom Ili najmocniej protestuje – zazdroszcząca córce odwagi – matka dziewczyny.           Widoczna w ""Bliskości"" na każdym kroku dbałość o szczegółowe ukazanie realiów życia w Kabardo-Bałkarii imponuje, ale wzbudza również kontrowersje. Po festiwalu w Cannes krytycy z oburzeniem opisywali sekwencję przedstawiającą kabardyjską młodzież, która z podziwem spogląda na nagranie przedstawiające czeczeńskich terrorystów masakrujących rosyjskich żołnierzy. Choć oglądanie tych obrazków bynajmniej nie należy do przyjemności, wyrażanie sprzeciwu wobec ich pokazania trąci hipokryzją. Reżyserowi nie chodzi przecież o upajanie się skandalem, lecz ilustrację procesu, zgodnie z którym lata upokorzeń prowokują przyzwolenie na przemoc wobec oprawców.  Być może ""Bliskość"" prowokuje tak wielki dyskomfort, gdyż okazuje się filmem znacznie bardziej uniwersalnym, niż mogłoby się wydawać. Przedstawione przez Bałagowa konflikty na tle etnicznym i klasowym stanowią dziś problem niemal całej Europy. Na tym tle reprezentowana przez Ilę niezależność myślenia okazuje się wartością tym bardziej godną naszego szacunku."
positive,8,"Oglądając ""Wieczór gier"", łatwo można dojść do wniosku, że przez ostatnie siedem lat byliśmy ofiarami eksperymentów przeprowadzanych przez Johna Francisa Daleya i Jonathana Goldsteina. Celem ich działań jako scenarzystów, a ostatnio także reżyserów, było stworzenie formuły idealnej komedii. Czasem ich testy dawały całkiem niezłe rezultaty (""Szefowie wrogowie""), innym razem zdarzały się im wpadki (""Niewiarygodny Burt Wonderstone""). Z perspektywy czasu wszystkie wyglądają jednak jak etapy przejściowe i dopiero teraz poznaliśmy końcowy efekt ich badań. ""Wieczór gier"" to spełnienie marzeń każdego fana komedii.       Rachel McAdams,  Jason Bateman   Warner Bros. Entertainment Inc.   Konstruując swój drugi reżyserski projekt Daley i Goldstein wyszli z założenia, że jeśli coś działa, to nie należy tego zmieniać. Dlatego też punktem wyjścia dla fabuły ""Wieczoru gier"" jest najpopularniejsza amerykańska komediowa klisza: pełna szalonych przygód noc z życia grupy niczego niepodejrzewających bohaterów. Reżyserzy wyszli z założenia, że w komedii liczy się przede wszystkim zestaw postaci i żartów, a nie pretekst dla nich. I oczywiście mieli rację. Nie zaszkodził zapewne też fakt, że tym razem panowie zrezygnowali z pisania scenariusza, pracując na tekście przygotowanym przez Marka Pereza.  ""Wieczór gier"" jest opowieścią o paczce przyjaciół skupionych wokół Maksa (Jason Bateman) i Annie (Rachel McAdams). Tych dwoje to prawdziwi fanatycy planszówek, szarad i kalamburów. Uwielbiają wszystkiego rodzaju aktywności, w których mogą rywalizować i – oczywiście – wygrywać. Do tego potrzebni są im znajomi, których regularnie zapraszają do siebie na kilkugodzinne maratony gier wszelkiej maści. Ta noc będzie jednak inna. Zabawę zorganizuje bowiem brat Maksa, Brooks (Kyle Chandler), który jak zawsze chce zaszpanować. Wydaje więc sporo pieniędzy na skomplikowaną zabawę, podczas której jeden z graczy ma zostać porwany, a pozostali muszą rozwiązać kolejne zagadki, by go odnaleźć i uratować. Problem w tym, że w trakcie gry dochodzi do prawdziwego porwania, z czego uczestnicy nie od razu zdadzą sobie sprawę...       Lamorne Morris,  Rachel McAdams,  Billy Magnussen,  Jason Bateman,  Kylie Bunbury,  Sharon Horgan   Warner Bros. Entertainment Inc.   Jak więc widać, fabularnie ""Wieczór gier"" niewiele różni się od szeregu wcześniej nakręconych komedii. Kto jednak wybierze się na film do kina, szybko przekona się, że jest to rozrywka o klasę lub dwie lepsza od tej, jaką oferuje konkurencja. Daley i Goldstein strzelają żartami jak z karabinu maszynowego – i to zaopatrzonego w nieograniczoną liczbę naboi. Większość z gagów rozśmieszy wszystkich (jak scena z opatrywaniem rany), a tylko nieliczne będą zabawne dla skromniejszego grona odbiorców (np. scena ze zbirami i pozycją jogi).  Twórcom udało się też uniknąć problemu, jaki mają niemal wszystkie komedie, nawet te najlepsze – czyli zadyszki mniej więcej w 2/3 filmu. Rozwiązaniem są niespodziewane zwroty akcji. Nie są one może szczególnie zaskakujące, ale stanowią koło zamachowe, które na nowo rozpędza komedię, kiedy tylko pojawia się groźba, że tempo zacznie ""siadać"". Całość jest dynamiczna od pierwszej do ostatniej minuty, a widzowska przepona będzie miała naprawdę niewiele czasu na odpoczynek pomiędzy kolejnymi salwami głośnego śmiechu.  Solidny scenariusz Pereza i bezbłędne wyczucie komizmu przez Daleya i Goldsteina to nie koniec atutów ""Wieczoru gier"". Reżyserzy zrozumieli, że kluczem do sukcesu każdej komedii są nie tyle postacie pierwszoplanowe, lecz świetnie zagrany drugi plan. Oczywiście gwiazdy muszą stanowić solidny fundament, ale o to nie było trudno. Jason Bateman gra bohaterów w stylu Maksa średnio raz na rok, więc nawet pogrążony w śpiączce potrafiłby uczynić go zabawnym bohaterem. McAdams stanowi jego doskonałe dopełnienie.       Rachel McAdams,  Jason Bateman,  Jesse Plemons   Warner Bros. Entertainment Inc.   Film zostanie jednak zapamiętany przede wszystkim za sprawą wyrazistych kreacji z drugiego planu. Absolutnym mistrzem jest Jesse Plemons jako Gary – policjant, któremu bliżej do pogrążonego w rozpaczy wampira niż do kumpla, z którym chciałoby się zagrać w kalambury. Każda scena z jego udziałem to perełka. Po obejrzeniu ""Wieczoru gier"" będziecie zadawać sobie pytanie, jak to się stało, że dotąd tak rzadko był obsadzany w hollywoodzkich komediach. Filmowi bardzo dobrze przysłużył się też Billy Magnussen, który z entuzjazmem i bez zahamowań wciela się w postać uroczego idioty. Nie jest to może kreacja nadmiernie skomplikowana, lecz ma kluczowe znaczenie w budowaniu lekkiego i nieco szalonego klimatu.  Nie zwlekajcie więc i dajcie się porwać ekipie odpowiedzialnej za film, a przekonacie się, że ""Wieczór gier"" to mocny kandydat do tytułu komedii roku."
negative,3,"I znowu ten krępujący moment. Kiedy proszą mnie o recenzję filmu chrześcijańskiego, zbieram się w sobie i zawieszam na kołku własne przekonania. Próbuję patrzeć przez pryzmat rozrywki, estetyki, rzemiosła, fabuły, czyli tego, na czym prawdopodobnie znam się najlepiej. I choćbym nie wiem jak się starał, prawie za każdym razem wychodzę z kina totalnie sponiewierany. Po gębie bije mnie bezpardonowe moralizatorstwo, nie biorąca żadnych jeńców tendencyjność, ilustracyjność granicząca z religijnym marketingiem. Ale przede wszystkim – wyjątkowo złe wykonanie, niedoróbki warsztatowe, marna reżyseria. Rozumiem, że cel uświęca środki i kamera jest w tym przypadku tylko ziemskim narzędziem wielkiego boskiego planu – ewangelizacji, dawania świadectwa, budowania panteonu świeckich męczenników. A jednak, myślę sobie, dałoby się chyba wypełnić propagandowy plan minimum i przy okazji zrobić poprawny film – w końcu całe Hollywood jest w jakimś stopniu narodową agitką, a mimo to trzyma poziom. Nikt mi również nie wmówi, że wina leży po stronie pieniędzy – genialne kino widziało już o wiele mniejsze budżety. Nie ma mowy – ""Moja miłość"" jest po prostu knotem. Żywym świadectwem, że na polu estetyki tak zwane ""kino misyjne"" urządza sobie tarczę strzelniczą z własnych stóp. I w ogóle nie uczy się na starych błędach.          Masey McLain    Jest to w dodatku knot, który z autentycznej masakry w Columbine High School – ""ufilmowionej"" choćby w ""Słoniu"" Van Santa – robi teatrzyk kukiełkowy, mroczny przypis do cukierkowego życiorysu współczesnej świętej. 17-letnia Rachel Joy Scott była jedną z pierwszych ofiar tragedii, a przy okazji gorliwą chrześcijanką – udzielała się w lokalnej wspólnocie ewangelickiej, pracowała z ubogimi i wykluczonymi, współorganizowała grupę modlitewną. Zostawiła po sobie dziennik, w którym zapisywała wątpliwości związane z wiarą oraz prowadziła prywatny dialog z Bogiem. Reżyser Brian Baugh przedstawia Rachel zgodnie z wymogami klasycznej hagiografii – dziewczyna na początku schodzi na złą ścieżkę, próbuje wieść życie typowej amerykańskiej nastolatki, ale od rówieśników odróżnia ją cnota, dobroć, tolerancja, chęć niesienia pomocy innym. Zakochuje się w koledze z klasy teatralnej, jego ""uduchowienie"" okazuje się jednak inną nazwą dla zgniłego świeckiego relatywizmu – za natchnionymi dyskusjami o sztuce chowa się seks i indywidualizm. Rachel oddaje się więc Chrystusowi i swojej misji ""czynienia świata lepszym"". Pomaga wydziaranemu chłopakowi nawrócić się na chrześcijaństwo, jest konfesjonałem dla dorastających koleżanek, obrończynią pokrzywdzonych. Na piersi dumnie nosi krzyż i nie wstydzi się głośno mówić o swojej wierze, za co oczywiście spotykają ją szykany – na imprezy już się jej nie zaprasza, chłopcy omijają szerokim łukiem, przyjaciółki pukają się w czoła. Dziewczyna cierpi, ale trwa – po chrześcijańsku umacnia się w wierze.  Moralna czystość bije tu po oczach – Rachel jest gładka i błyszcząca jak świeżo umyta szyba, a przy tym równie płaska. Jej niemal franciszkańska afirmacja świata – uśmiech na wieki wieków przyklejony do twarzy – ma niewiele wspólnego z realnym doświadczeniem nastolatków. To zresztą stale powtarzający się problem kina moralnej pewności – młodzież nie tylko nie mówi tutaj własnym językiem, ale w ogóle nie zna ludzkiej mowy. Zero przekleństw, zero slangu, wyłącznie okrągłe, literackie zdania, od czasu do czasu suchy dowcip. Tak jakby w wieku -nastu lat miało się idealny wgląd we własne emocje, działania, myśli i na każdym kroku emanowało życiową mądrością. W zestawieniu z ""mydlaną"" estetyką – ilustracyjnymi zdjęciami jak z reklamy telewizyjnej, z ""obrotową"" kamerą, światłem padającym na śnieżnobiałe zęby i taneczno-muzycznymi scenami nabożeństw – dominującym wrażeniem pozostaje sztuczność. I to taka bliska filmikom instruktażowym – jak przechodzić na światłach, jak prawidłowo myć zęby – tyle że ze ściśle purytańskim przesłaniem. Głęboko w pamięć zapada scena, w której Rachel płacze, przeprasza Boga za grzechy i obiecuje poprawę, bo wymknęła się cichcem na imprezę i upiła łyk wódki (matka daje za to siedemnastolatce szlaban na calutkie wakacje).        Masey McLain    Łatwo się oczywiście z tego śmiać i oceniać przez pryzmat własnego podejścia do kwestii obyczajowych. Problem w tym, że jeśli zaniechamy prywatnej oceny, zaraz wyjdzie na jaw, że ""Moja miłość"" jest filmem dla nikogo – przekonanym nie zaproponuje nic poza utwierdzeniem, wątpiących przerazi ekstremalną tendencyjnością. Wszystko dąży tutaj ku jednemu – lufie karabinu wymierzonej w gorliwą chrześcijankę i pytaniu oprawcy chwilę przed wielkim finałem: ""To jak, wierzysz jeszcze w tego swojego Boga?"". Odpowiedź znamy już od pierwszych sekwencji, ale za trywializację masakry w Columbine – w służbie chrześcijańskiej hagiografii – twórcom ""Mojej miłości"" należą się ciężkie baty. W równoległej narracji przyglądamy się przyszłym mordercom z rosnącym zażenowaniem: toż to przecież klisze bad boyów z kina dla nastolatków, brutalni, zidiociali kolesie tłukący w przysłowiowe strzelanki i zakochani w Hitlerze. Niby w szkole ich gnębią, ale tak naprawdę wszystkiemu winien jest Wujek Szatan i koszulki z Metallicą. Psychologię i narodową debatę o dostępie do broni podmienia się tutaj na manicheizm – perfekcyjne dobro i niezachwiana wiara ścierają się z czarnym jak smoła złem. Hollywoodzkie klisze pierzchają w popłochu, widząc tak niezachwianą pewność siebie. Święty obrazek znowu zabawia się w kino. I ze wstydem mu absolutnie nie po drodze. "
positive,7,"Oryginalny tytuł dokumentu ""Maria Callas"" brzmi ""Maria by Callas"". Znamienne: sama bohaterka mówi tu wprost, że czuje się w pewnym sensie ""rozszczepiona"". Z jednej strony jest Callas, przez duże ""C"": primadonna, większa niż życie persona z pierwszych stron gazet i największych operowych scen świata. Z drugiej: Maria – ukryta za tą fasadą osoba, z codziennymi problemami i potrzebami, nie jakaś bogini, ale kobieta. Gwiazda przyznaje jednak również, że jeśli uważnie wsłuchać się w śpiew Callas, da się usłyszeć w nim cząstkę Marii. Reżyser Tom Volf chwyta się tego cytatu – otwiera zresztą nim swój film – i idzie za ciosem. Nic dziwnego, brzmi w nim bowiem klasyczny topos artystycznej biografistyki: sztuka kontra życie.             Rozdarcie bohaterki jest tu zmyślnie zapośredniczone przez rozdźwięk między dwoma formami podawczymi: Volf przeplata rozmaite archiwalne nagrania – wywiady, występy na żywo, fragmenty programów telewizyjnych – oraz czytane z offu listy samej Marii. Trudno o lepszy symbol dwoistości bohaterki. Mamy tu Callas oficjalną, odgrywającą rolę osoby publicznej bądź – po prostu – rolę w operze. Ale mamy też Callas intymną, taką jaką była w kontaktach z najbliższymi jej ludźmi, odartą z perfekcyjnego wizerunku, sprowadzoną do płynącego zza kadru głosu. Volf oczywiście wciąż zderza ze sobą publiczne wystąpienia gwiazdy oraz jej osobiste komentarze. Sprawa nie jest jednak czarno-biała. W końcu ""oficjalna"" Callas sama rzuca sporo światła na postać ""prywatnej"" Marii, czy to wprost, czy bardziej aluzyjnie. Znaczące są nawet jej taktowne uniki przy odpowiadaniu na jakieś niewygodne dziennikarskie pytania. Nie sposób też pominąć Callas ""scenicznej"", która – zgodnie z sugestią samej zainteresowanej – nie jest pozbawiona prywatnych emocji, prześwitujących przez maskę roli. Cóż, inaczej nie zostałaby taką gwiazdą: technika i uroda to jedno, ale do osiągnięcia mitycznych wyżyn kultu potrzebna jest charyzma i szczególny ""personal touch"".            Kto zechce potraktować dokument Volfa jako ""bryk z Callas"", ten znajdzie tu zgrabne podsumowanie życia i kariery artystki: od dzieciństwa i lat szkolnych, przez największe sukcesy i słynny romans z milionerem Aristotelisem Onasisem, aż po śmierć. Co jednak najciekawsze, reżyser unika zwyczajowych dokumentalnych protez: ""gadających głów"", wszystkowiedzącego narratora, specjalistycznego komentarza. Wszystko opowiedziane jest tu za pośrednictwem materiałów źródłowych, co reżyser sam podkreśla, eksponując fakturę taśmy filmowej, akcentując grube ziarno, perforację, niedoskonałość nagrań. Paradoksalnie potęguje to wrażenie obcowania z – wobec braku lepszego słowa – prawdą. Prawdą, której ""prawdziwość"" konotuje stara dobra Benjaminowska ""aura"", obecna choćby w patynie niedzisiejszej kliszy. Szkoda, że w pokazywanej w polskich kinach wersji ten efekt jest (nieznacznie) osłabiony. Oryginalnie listy bohaterki czyta z offu francuska aktorka Fanny Ardant, trochę do Callas podobna, mająca zresztą na koncie jej rolę (w filmie ""Wieczna Callas""). W Polsce Ardant została jednak zdubbingowana przez Krystynę Jandę. I choć ona również swego czasu zagrała śpiewaczkę (w spektaklu ""Maria Callas. Master class""), jej obecność delikatnie burzy iluzję. Występowi aktorki nie sposób cokolwiek zarzucić, ale w zestawieniu z mnogością archiwalnych wypowiedzi samej zainteresowanej, wypada zbyt ""Jandowsko"", zbyt po swojemu. Ale to szczegół.           ""Maria Callas"" pozostaje bowiem realizacyjnym popisem, niemalże na miarę ""Amy"". Podobnie jak w przypadku filmu Asifa Kapadii, imponuje nie tylko mnogość materiałów, do jakich dokopał się autor, ale i sposób ich zaaranżowania w czytelną, spójną opowieść. To nie koniec powinowactw: z ""Amy"" łączy dokument Volfa również wątek medialnej nagonki na bohaterkę. ""Sława uderza ludziom do głowy, ale mi nie. Mnie przeraża"", mówi w którymś momencie sopranistka, regularnie szkalowana w mediach za odwoływanie kolejnych występów, uważana za kapryśną i wybuchową. Volf podpowiada tymczasem – za sugestią samej bohaterki – że jej liczne przerwy w karierze, w tym niesławne anulowane przedstawienia nie płynęły z gwiazdorskiego widzimisię. Wręcz przeciwnie – były raczej wyrazem absolutnego profesjonalizmu. Callas nie chciała profanować dźwięków, które zostały poświęcone jej głosowi, nie chciała też nadużywać dobrej woli widzów, skazując ich na wysłuchiwanie niedoskonałej interpretacji. ""Maria Callas"" pokazuje zatem, że wielkość artystki tkwiła również w wiedzy, kiedy nie śpiewać, w umiejętności zatrzymania się, odzyskania kontroli nad życiem i głosem.           Dramatem Callas okazuje się tu jednak fakt, że – wbrew swojemu absolutnemu szacunkowi dla muzyki, wbrew swojemu wielkiemu talentowi – tęskniła ona trochę za ową ""zwykłą"" Marią. Ironia losu: gwiazda, która potrafiła przeciwstawić się mediom i opinii publicznej, która na scenie emanowała niespotykaną siłą, czuła się wepchnięta w rolę artystki siłą, przez matkę i męża. Potrafiła też wygłaszać opinie w rodzaju: ""dzieci to przeznaczenie kobiety"" czy ""najważniejsze dla kobiety to mieć mężczyznę i go uszczęśliwić"". Cóż, kolejna odsłona motywu ""sztuka kontra życie"". Łatwo sprawę psychoanalizować: być może to brak ""codziennego"" spełnienia (dzieciństwo utracone w harówce muzycznego treningu, meandrująca relacja z Onasisem) leżał u podstaw scenicznej charyzmy Callas, być może wszystkie nieziszczone emocje przelewała w swój śpiew. Na szczęście Volf nie próbuje eksplorować ślepego zaułka podobnych banałów, nie daje się też porwać tabloidowej tendencji, która każe sprzedawać sensacje kosztem sztuki. Zdrowa równowaga pozostaje zachowana. Kto zatem wybierze się na dokument z nadzieją posłuchania legendarnego głosu bohaterki, ten wyjdzie z kina spełniony. Reżyser pozwala Callas się ""wyśpiewać"". Wybiera takie nagrania jej występów, w których jak na dłoni widać zarazem niuanse jej warsztatu, mistrzowskie panowanie nad oddechem oraz dźwiękiem, jak i czystą emocję, widoczną choćby w ekspresji oczu. Sztuka i życie, ręka w rękę."
positive,5,"Rapowy klasyk przestrzegał: uważaj, jak tańczysz, bo życiowy parkiet bywa śliski. Wie coś na ten temat grana przez Jennifer Lawrence bohaterka ""Czerwonej jaskółki"". Dominika Egorova to najjaśniejsza gwiazda moskiewskiego teatru Bolszoj. Jej sceniczne pląsy oklaskiwane są przez prominentnych polityków i oligarchów. Niestety, wypadek sprawia, że baletnica musi pożegnać się z karierą w świetle jupiterów, a co za tym idzie – z nadzieją na lepsze życie, z dala od obskurnych blokowisk. Pomocną dłoń wyciąga wówczas wujaszek Wania (Matthias Schoenaerts) – wysoko postawiony funkcjonariusz rosyjskiego wywiadu. W zamian za mieszkanie i pomoc dla schorowanej matki Dominiki krewniak domaga się jednak przysługi. Przyparta do ściany dziewczyna nie przeczuwa, że podpisuje pakt z diabłem.       Jennifer Lawrence   Twentieth Century Fox Film Corporation  Oglądając ekranizację powieści Jasona Matthewsa, trudno oprzeć się skojarzeniom z poprzednim wspólnym przedsięwzięciem Jennifer Lawrence oraz reżysera Francisa Lawrence'a. ""Czerwona jaskółka"" tak jak ""Igrzyska śmierci"" to przecież opowieść o silnej młodej kobiecie walczącej o prawo do samostanowienia w świecie sterowanym przez autorytarną władzę. Tym razem twórcy kładą jednak akcent na coś, co w młodzieżowych ""Igrzyskach"" musiało znaleźć się poza obszarem ich zainteresowań. Wrzucona w bezlitosne, amoralne środowisko szpiegów, szkolona przez Charlotte Rampling na tytułową jaskółkę – połączenie wywiadowczyni, manipulantki i uwodzicielki – bohaterka niejednokrotnie znajdzie się w sytuacji, w której ktoś będzie chciał rozporządzać jej ciałem. W końcu, jak twierdzi koleżanka po fachu oraz współlokatorka Dominiki, nic tak nie pomaga w wydobyciu strzeżonych informacji jak ""stare dobre obciąganie"". Czy wrodzony spryt, wyniesione z domu rodzinnego zasady oraz żelazne pięści pozwolą jednak dziewczynie uniknąć losu bezwolnej erotycznej marionetki?  Problematyka filmu rymuje się nie tylko z głośnymi hollywoodzkimi akcjami #metoo i #timesup, ale również z życiem prywatnym odtwórczyni tytułowej roli. Przypomnijmy: w 2014 roku do sieci wyciekły wykradzione z prywatnego archiwum nagie zdjęcia Lawrence. Upokorzona aktorka wniosła wówczas pozew do sądu, dowodząc, iż padła ofiarą przestępstwa seksualnego. Na planie ""Jaskółki"" zgodziła się rozebrać, ale na własnych zasadach. W jednym z wywiadów reżyser przyznał wręcz, że nakręcił sceny ""bezkostiumowe"" według ścisłych wytycznych swojej gwiazdy. Wszystko to czyni ""Jaskółkę"" dziełem słusznym i politycznie poprawnym. Cóż jednak poradzę, że po seansie na usta cisną mi się słowa nieszczęsnego ucznia z ""Ferdydurke"": jak ma zachwycać, skoro nie zachwyca!       Jennifer Lawrence,  Sasha Frolova   Twentieth Century Fox Film Corporation  Do takiego materiału jak ""Czerwona jaskółka"" potrzeba było twórcy o temperamencie Paula Verhoevena albo Davida Finchera. Prowokatora, który pod płaszczykiem kina gatunkowego nie bałby się opowiedzieć o pożądaniu jako narzędziu kontroli, perwersyjnych pragnieniach i chorobliwej fascynacji. Francis Lawrence ledwie sygnalizuje powyższe kwestie. Brakuje mu jednak brawury, by uczynić swoich bohaterów bardziej niejednoznacznymi, a sam film czymś więcej niż tylko odrobinę pikantniejszą hollywoodzką konfekcją. W efekcie ""Jaskółka"", zamiast na przemian szarpać nerwy i wzbudzać dreszcz podniecenia, delikatnie usypia. Sensacyjna intryga rozwija się niemrawo, w relacji Dominiki i wodzonego przez nią na pokuszenie agenta CIA brakuje erotycznego wrzenia, zaś szpiegowskie realia odmalowane są na tyle umownie, że aż trudno uwierzyć w to, iż autor literackiego pierwowzoru miał kiedyś etat w służbach specjalnych. Ze znacznie lepszym skutkiem twórcom udało się za to sportretować schizofreniczną postsowiecką rzeczywistość, gdzie ociekające złotem hotele sąsiadują z przaśnymi domami z wielkiej płyty, a nad wszystkim czuwa złowieszczy Wielki Brat.  W dreszczowcu Lawrence'a prócz charyzmatycznej odtwórczyni głównej roli bronią się momenty, przebłyski innego, lepszego filmu: publiczna konfrontacja bohaterki oraz jej szkolnego prześladowcy, brutalne przesłuchanie, podczas którego w ruch idzie urządzenie do zdzierania skóry czy świetny epizod z udziałem Mary Louise Parker w roli niewylewającej za kołnierz asystentki senatora. To jednak wciąż za mało, by ten lot nad jaskółczym gniazdem zaliczyć do szczególnie udanych. "
positive,6,"Melodramat młodzieżowy to gatunek mocno skostniały. Najpierw bohaterowie poznają się. Czasem od razu, czasem dopiero po jakimś czasie jedno z nich dowiaduje się o przeszkodzie, która zablokuje im możliwość życia – wspólnie, długo i szczęśliwie. Zazwyczaj tą przeszkodą jest śmiertelna choroba. Widzowie decydujący się na obejrzenie filmu reprezentującego ten gatunek, doskonale zdają sobie z tego sprawę. Ich wybór nie jest podyktowany chęcią obejrzenia oryginalnej fabuły, lecz poznania ciekawych bohaterów, których losy dostarczą radości, smutków, wzruszeń. Film jest udany, jeśli po seansie ściskamy w garści chusteczki wilgotne od łez.       Angourie Rice,  Owen Teague     Przyjmując to za miarę sukcesu, ""Każdego dnia"" można uznać za film udany. Nie jest to dzieło, które na zawsze pozostanie w pamięci. Nie jest również jednym z tych obrazów, których oglądanie wydaje się stratą czasu. To spory sukces, ponieważ punkt wyjścia ""Każdego dnia"" jest zdecydowanie bardziej wydumany niż w przypadku standardowego młodzieżowego melodramatu. Bohaterka filmu – Rhiannon (Angourie Rice) – jest co prawda typową filmową nastolatką: ma przyjaciół, jest zakochana, a w domu jej rodzice przechodzą właśnie kryzys małżeński. Obiekt jej Wielkiej Miłości odbiega jednak od normy. To A, który od urodzenia migruje od ciała do ciała. W każdym pozostaje dobę. Nie ma wpływu na to, w kim się znajdzie. Wie tylko, że będzie to ktoś mieszkający w okolicy jego ostatniego ciała o zbliżonym wieku.  Pod kątem ""mechaniki"" filmu oznacza to tyle, że zamiast pary bohaterów, do których widzowie się emocjonalnie przywiązują, mamy Rice i korowód zmieniających się partnerów. Sukces reżysera, Michaela Sucsy'ego, i scenarzysty, Jesse'ego Andrewsa (autora już zekranizowanej powieści ""Earl i ja, i umierająca dziewczyna""), polega na tym, że mimo poliamorycznego charakteru związku głównej bohaterki, potrafili zachować jego spójność i duchową monogamię. Wielość zmienia się w jedność, różni aktorzy stają się jednym bohaterem, a uczucie, jakie rozwija się między A i Rhiannon, mimo wszystko wydaje się wielkie, prawdziwe i piękne.       Colin Ford,  Angourie Rice     Na taki efekt duży wpływ miało również to, że większość obsady stanowią młodzi aktorzy dopiero zbierający zawodowe doświadczenie. Nie są więc zmanierowani i przed kamerą wypadają naturalnie. Owszem, czasami braki doświadczenia rzucają się w oczy: grający Justina Justice Smith bywa sztywny w scenach wymagających emocjonalnego wyrafinowania, a Lucasowi Jade'owi Zumannowi zdarza się szarżować w butach Nathana. Ponieważ jednak chemia między nimi a Rice jest zachowana na ekranie, można na te niedociągnięcia przymknąć oko.   ""Każdego dnia"" ma zdecydowanie poważniejszy problem. Jest nim fabularna niekonsekwencja, którą z radością przywita bardziej konserwatywna część widowni. Reżyser i scenarzysta oczywiście nie uciekają przed pokazywaniem A w wersji kobiecej. A jednak te postaci odgrywają w filmie inną rolę. Rhiannon z Justinem, Nathanem, Xavierem i Alexandrem spędza najbardziej emocjonalne, intymne momenty. Oni też zajmują większość czasu ekranowego. Żeńskie postacie mają raczej charakter praktyczny. Wyjaśniają zawiłości fabuły albo też pozwalają A odkryć możliwości, które zmienią dalszy ciąg historii.  Nie do końca udało się też wykorzystać wątek rodziców Rhiannon – motyw emblematyczny dla całego filmu. Gdyby tylko postać ojca nie była aż tak ciekawie skonstruowana, być może nie rzucałoby się to w oczy. Ponieważ jednak nieoczekiwanie jego załamanie nerwowe i pozorne wycofanie się z życia intryguje, to przedmiotowe traktowanie go przez twórców musi koniec końców rozczarować. Nie na tyle, by zepsuć całość. Ale wystarczająco, by pozostawić nas z wrażeniem zmarnowanego potencjału. "
positive,6,"Twórcy ""Niewidzialnego chłopca"" – wzorem tytułowego bohatera – spróbowali dokonać niemożliwego. Reżyser Gabriele Salvatores i spółka stworzyli dzieło obliczone na to, by spodobało się zarówno entuzjastom braci Grimm, jak i fanom uniwersum Marvela. Nawet jeśli ambitny cel udało się zrealizować tylko do pewnego stopnia, włoski film ostatecznie i tak wydaje się godny uwagi.       Ludovico Girardello     W czerpaniu satysfakcji z seansu ""Niewidzialnego…"" niespecjalnie przeszkadza fakt, że na polskich ekranach oglądamy go ponad trzy lata po światowej premierze. Upływ czasu udaje się zamaskować głównie za sprawą charakteryzującego twórców wyczucia filmowej formy. W ""Niewidzialnym…"" od pierwszych scen przykuwa uwagę świetnie sfotografowane miasto Triest oraz wpadający w ucho soundtrack, z nieśmiertelnym ""Clintem Eastwoodem"" w wykonaniu Gorillaz na czele. Realizacyjna staranność przestaje zaskakiwać, gdy tylko spojrzymy na listę płac. Za produkcję ""Niewidzialnego…"" odpowiada firma Indigo Film, stojąca choćby za sukcesem słynnego ""Wielkiego piękna"". Wspomniany już Salvatores to fachowiec pełną gębą i autor nagrodzonego Oscarem ""Mediterraneo"". Jakby tego było, wśród pojawiających się na ekranie aktorów znajdziemy między innymi, znaną w Europie i za oceanem, Valerię Golino.  Grana przez gwiazdę ""Cichego chaosu"" i ""Hot Shots"" charyzmatyczna policjantka odgrywa w fabule rolę drugoplanową. W ""Niewidzialnym…"" liczy się przede wszystkim postać jej syna – nastolatka o wyglądzie pogrążonego w lekkiej depresji cherubina. Michelego poznajemy jako przeciętniaka zmagającego się na naszych oczach z typowymi problemami wieku dojrzewania. Chłopak niespecjalnie dogaduje się z matką, jest narażony na zaczepki szkolnych osiłków, a pomiędzy lekcjami wzdycha bez skutku do uroczej koleżanki. Wszystko zmienia się za sprawą, zasygnalizowanego już w tytule, zwrotu akcji. Obecny w najbardziej klasycznych baśniach motyw niewidzialności zostaje ograny w ""Niewidzialnym…"" z dużym wdziękiem. Twórcy przekonująco przedstawiają zwłaszcza początkową satysfakcję Michelego, który robi użytek z niespodziewanego daru i postępuje w sposób, na jaki nigdy nie odważyłby się w innych okolicznościach.                                Wzrost pewności siebie ma jednak także ciemną stronę i prowadzi bohatera do egoizmu stającego się ostatecznie źródłem jego kompromitacji. Dokonana pod wpływem tego doświadczenia przemiana Michelego wybrzmiewa mocno dydaktycznie, ale można zrzucić to na karb przyjętej konwencji. Dużo trudniej pogodzić się za to z decyzją Salvatoresa, by mniej więcej w połowie filmu gwałtownie zerwać z jego przyjemnie staroświecką estetyką i zastąpić ją teledyskowym efekciarstwem. Pal licho, że zaplanowane przez reżysera  zwroty akcji okazują się zbyt dynamiczne. Gorzej, że część z nich wypada po prostu absurdalnie. Nie chcąc wchodzić w szczegóły, zdradzę tylko, że na głównych czarnych charakterów namaszczono tu grupę demonicznych Rosjan, którzy wyglądają jak przeszczepieni z jakiejś zimnowojennej propagandówki.  Najbardziej szkoda jednak, że kosztem fabularnego rozmachu na drugi plan osuwają się wątki dotyczące osobistego życia Michelego i jego skomplikowanych relacji rodzinno-uczuciowych. Mimo wszystko, na tle mizernej oferty polskich dystrybutorów dla widzów w wieku 9-12 lat, ""Niewidzialny…"" i tak wyróżnia się całkiem korzystnie. Jeśli zatem sami należycie do grupy docelowej lub rozważacie wyjście do kina z dzieckiem bądź młodszym rodzeństwem, do poniższej oceny śmiało możecie dorzucić jedną gwiazdkę."
positive,7,"Aż nieprzyzwoicie zaczynać recenzję podobnie wyświechtanym sucharem, ale w tym konkretnym przypadku ciśnie się na usta leniwa konstatacja, że najlepsze scenariusze pisze życie. Zęby bolą, kiedy się to czyta, ale taka prawda. Bo jak tu kręcić film, jak rywalizować z tym, co faktycznie się zdarzyło, kiedy życie Toni Harding to wystrzał z rury tak grubej, że nie sposób tego przebić?       Margot Robbie     Wychodząc z założenia, że historia pani Harding jest – a raczej była do momentu premiery opisywanego filmu – jednak stosunkowo nieznana i chyba tylko zapaleni miłośnicy jazdy figurowej na lodzie, których u nas policzyć można pewnie na palcach jednej ręki, mieli pojęcie, kto zacz, nie ma jej co streszczać i psuć zabawy. A ta jest przednia, choć chwilami przypomina dziecięce wyśmiewanie się z koleżanki z klasy; z tej, która zawsze przychodziła do szkoły z plamą na niemodnym swetrze i odpadającą od buta podeszwą. Nie brak co prawda Craigowi Gillespiemu empatii, lecz ambiwalentny – co się akurat chwali, bo zapobiega rozrysowaniu jednowymiarowego portretu Toni ołówkiem na wyrwanej z zeszytu kartce – stosunek do swojej bohaterki pozwala mu traktować ją niekiedy jako postać rodem z kreskówki. Ale i taka konwencja jego filmu, któremu udaje się wydostać z kolein wyżłobionych przez niezliczone obrazki biograficzne wyrastające tuż przed oscarowym sezonem jak grzyby po rzęsistym deszczu. Tonya jest dlań bowiem i pyskatą zołzą przygniecioną przez kompleksy, i uzdolnioną sportsmenką, i uczestniczką nieustannej batalii klas. I to bodaj ten ostatni aspekt filmu jest najciekawszy i wynosi go ponad przeciętność.       Margot Robbie     Bo bój Harding, urodzonej w rodzinie robotniczej, będącej ofiarą chorobliwie ambitnej matki, toczy się nie tylko na lodowisku, ale i, może nawet przede wszystkim, poza nim. Łyżwiarstwo to sport cokolwiek elitarny; manifestacja nie tylko ciężkiej pracy i talentu, lecz elokwencji, stylu i dobrych manier. Młodziutka Tonya, choć wygrywała konkurs za konkursem, potrafiła wyuczyć się arcytrudnych kombinacji, ale nie godziła się na zaprzedanie swojej indywidualności obowiązującym konwenansom, przez co świat sportu jej nie zaakceptował. Gillespie pokazuje tym samym obłudną naturę demokratycznej przecież rywalizacji, gdzie nie powinno liczyć się nic poza wynikiem. A jednak robione ręcznie, tandetne kostiumy Harding i rock bijący z głośnika namaściły ją na pariasa i naraziły na ostracyzm środowiska. Lecz, jak mówi polski tytuł, Tonya faktycznie była najlepsza. Tym boleśniejszy wydaje się jej upadek, którego architektem była naznaczona fatum miłość do Jeffa Gilloly'ego, za którego wyszła jako osiemnastolatka i z którym rozstała się i do którego powracała z patologiczną częstotliwością. Gillespie nie jest jednak ponurym kronikarzem tej brzemiennej w skutkach wywrotki; sam idiotyczny plan wyeliminowania rywalki Toni portretuje z komediowym zacięciem i dynamizmem, jakiego nie powstydziliby się bracia Coenowie.       Margot Robbie,  Sebastian Stan     Całość również ma niestandardową formę, bo choć główna oś wydarzeń biegnie linearnie, stylizowane na dokumentalne przebitki z wypowiedziami przedstawionych na ekranie osób służą za subiektywny komentarz, co obrysowuje całą tę opowieść obszernym kontekstem i stanowi świadome świadectwo prawdziwości tezy, że ile gęb, tyle opinii. Ale mimo tych starań Gillespie zbyt rzadko wyrywa się dyktatowi konwencji, zbyt rzadko ryzykuje, zbyt rzadko jest taki jak jego bohaterka, zresztą brawurowo i odważnie zagrana przez nominowaną do Oscara (dobiegającą powoli trzydziestki, a udającą piętnastolatkę, co jednak kłuje w oczy) Margot Robbie. Siłą jego filmu jest nie ostrożna żonglerka gatunkowymi konwencjami, lecz aktorski monolit, bo popisowe role Sebastiana Stana czy Allison Janney nie odbiegają od tej pierwszoplanowej. Nie można jednak odmówić Gillespiemu błyskotliwych scen, szczególnie tych, które portretują konfrontację pomiędzy wydarzeniami ukazanymi na ekranie a często sprzecznymi komentarzami (fikcyjnych wersji) samych zainteresowanych, negujących domniemaną prawdę. Tym samym ""Jestem najlepsza. Ja, Tonya"" bierze to wszystko w nawias umowności, puszczając do widza oko i jakby tym samym mówiąc dobitnie, że nie powinniśmy wierzyć we wszystko, co widzimy na ekranie."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,2,"Tak zwani Żołnierze Wyklęci, członkowie antykomunistycznego podziemia w okresie powojennym, obrośli w polskiej sferze publicznej ostatnich dziesięciu lat całym popkulturowym przemysłem pamięci: od komiksów, przez książki popularnonaukowe i albumy muzyczne, po wlepki, t-shirty i rajdy organizowane na trasach przemarszu najsłynniejszych oddziałów. Do tego przemysłu podpiąć próbuje się też kino, jak dotąd jednak ze skutkiem wahającym się od w porywach przeciętnego (""Wyklęty"") po żenujący (""Historia Roja"").        Wojciech Trela    Fabularyzowany dokument ""Gurgacz. Kapelan wyklętych"" znajduje się w tym kontinuum – i to bliżej bieguna wyznaczanego przez ""Roja"". Film opowiada historię jezuity z Krynicy, który w okresie powojennym dołącza jako kapelan do Polskiej Podziemnej Akcji Niepodległościowej – organizacji podziemia antykomunistycznego, aktywnej w latach 1947-49 na terenie Sądecczyzny, Krakowa i okolic. Gdy Ministerstwo Bezpieczeństwa Publicznego aresztuje dwóch żołnierzy PPAN, biorących udział w napadzie na krakowski bank celem zdobycia funduszy na działalność grupy, Gurgacz dobrowolnie oddaje się w ręce bezpieki. Skazany na śmierć, zostaje rozstrzelany w krakowskim więzieniu na Montelupich. Opowiadając tę potencjalnie ciekawą historię, fabularyzowany dokument Dariusza Walusiaka ponosi jednak potrójną klęskę: jako opowieść o polskim powojniu, jako historia indywidualnego bohatera, wreszcie jako dzieło sztuki filmowej.      Wojciech Trela     Zacznijmy od historii. Ta w ""Gurgaczu"" nawet nie tyle przedstawiona jest w mocno uproszczony sposób, co w ogóle jej nie widać. W tle historii jezuity z Krynicy nie ma powojennych przemian społecznych, konfliktów gwałtownie dzielących Polskę. Nie ma też w zasadzie szerszej opowieści o podziemiu antykomunistycznym. Wątek poczucia beznadziei i jego rosnącej izolacji pojawia się właściwie tylko w jednej wypowiedzi eksperta. Autorzy filmu nie uznali także za stosowne poinformować widzów, jak na tle przedwojennych podziałów politycznych sytuowała się PPAN i jaki był jej własny, pozytywny pomysł na Polskę. Czy towarzysze broni Gurgacza walczyli z komuną w imię piłsudczykowskiego czy narodowego ideału? O pluralistyczną, demokratyczną Polskę czy katolickie państwo narodu polskiego, bez mniejszości i etnicznych i podstawowych liberalnych swobód? Nie dowiemy się tego z filmu, twórcom wystarcza jak widać to, że ich bohater był przeciw komunie. Nie wiem jak państwo, ale ja chciałbym dowiedzieć się więcej.  Także dramat bohatera, ciężar jego decyzji o oddaniu się w łapy bezpieki w ogóle nie jest w stanie wybrzmieć na ekranie. Po ponad godzinie projekcji mamy poczucie, że owszem, Gurgacz zginął tragiczną śmiercią, ale w ogóle nie wiemy, co doprowadziło go do tej decyzji. Trudno nam zrozumieć, co tak niezwykłego i dramatycznego stało się w życiu księdza, że Dariusz Walusiak oczekuje od nas, że poświęcimy ponad godzinę na jego historię. Nie jest to przy tym przytyk pod adresem bohatera, a twórców filmu – to oni mieli za zadanie ułożyć cudze życie w poruszającą, ciekawą i pouczającą opowieść.  Nie udaje się im to zupełnie, mówiąc wprost: ""Gurgacz"" to film nie tylko zły, ale – co jeszcze gorsze – potwornie nudny. Nieprzemyślane, zmontowane bez ładu i składu sceny rozmów z ekspertami i wywiadów z ludźmi pamiętającymi Gurgacza mieszają się z fatalnie wyreżyserowanymi scenami inscenizowanymi. Te wyglądają jak bardzo zła telewizja edukacyjna z początku lat 90. Naprawdę, w inscenizowanych scenach z ""Sensacji dwudziestego wieku"" dało się znaleźć lepsze dialogi, aktorstwo i pracę kamery.  Mit Żołnierzy Wyklętych dzieli głęboko społeczeństwo, można mieć do niego różny, niekoniecznie afirmatywny stosunek. Ja mam zdecydowanie krytyczny, chętnie jednak zmierzyłbym się z krwistym, prawdziwym, chwytającym za bebechy, powalającym warsztatem filmem o którymś z partyzanckich oddziałów powojnia. ""Gurgacz"" nie daje tej szansy. Powstało dzieło nadające się wyłącznie do tego, by leniwi i nielubiący swoich podopiecznych nauczyciele torturowali nim w szkole swoich uczniów. "
positive,8,"Katolicka szkoła, apodyktyczna matka, brak większych perspektyw na wymarzony college na drugim końcu kraju albo wyprowadzkę do domu z ogrodem w bogatej okolicy – życie Christine ""Lady Bird"" McPherson w niczym nie przypomina historii z kolorowych magazynów. ""Chciałabym czegoś doświadczyć… a jedyną ekscytującą rzeczą w 2002 roku jest to, że jest on palindromem"" – stwierdza sfrustrowana Birdy, by chwilę później, w akcie niezgody i protestu wobec słów własnej matki, wyskoczyć z rozpędzonego auta.  Już w pierwszej scenie mit Kalifornii jako fabryki marzeń, ziemi obiecanej i mekki amerykańskiego snu zostaje brutalnie zburzony przywołaniem ""Gron gniewu"" Steinbecka. ""Chcę być tam, gdzie kultura! W Nowym Jorku, Connecticut lub chociaż w New Hampshire, gdzie w lasach żyją pisarze…"" deklaruje bohaterka. Jej przemożne pragnienie uniezależnienia się, definiowane wyprowadzką nie tylko z domu, lecz także ze stanu, w którym się wychowała, stanie się najsilniejszą motywacją do działania, zaś złożona relacja z matką, utrudniona zarówno przez charakterologiczne podobieństwo obu kobiet, jak i usilną chęć odróżnienia się od siebie nawzajem – najwyrazistszym elementem tego pragnienia. Próby redefiniowania dotychczasowego układu relacji rodzinnych, w którym dziecięca czułość już wyparowała, a partnerstwo oparte o dojrzałą przyjaźń jeszcze się nie narodziło, to jedna z ciekawszych osi narracyjnych filmu.  ""Lady Bird"" to pozornie klasyczna opowieść o dojrzewaniu, jakich kino widziało już wiele. Ale naturalność, szczerość i prostota, z jaką Gerwig prowadzi swoich bohaterów, zasługują na wyraz najwyższego uznania. Świat Lady Bird rozpada się co chwilę na tysiące pytań, problemów, decyzji i działań, jednak reżyserka nie wartościuje postępowania swojej bohaterki, a każdy z jej problemów traktuje z równym szacunkiem. Obserwacja tej wędrówki – od naiwnych sprzeciwów i lekkomyślnych kłamstw, przez chęć wpisania się za wszelką cenę w określone standardy, role i ideały, aż po rodzącą się wewnętrzną potrzebę ich kontestacji, sztukę akceptowania siebie i oddzielania prawdy od fałszu – jest fascynującą przygodą psychologiczną. Subtelna celebracja plątaniny emocji, zachowań i kolejnych wtajemniczeń, oddzielających dzieciństwo od dorosłości, przekłada się na porywający portret młodej kobiety – pozbawiony zadęcia i moralizatorstwa.  Gerwig mówi głosem swojego pokolenia (akcja filmu przenosi nas 15 lat wstecz), zaś cały scenariusz jest luźno oparty na jej życiowych doświadczeniach (dorastanie w Sacramento, katolicka szkoła, studia w Nowym Jorku, a nawet zawód matki – to autobiograficzne akcenty). Reżyserka opowiada o doświadczeniach i emocjach nastolatków bez bagatelizowania ich, przyjmując percepcję bohaterów, a dzięki jej pokorze i zrozumieniu dynamika relacji i napięć międzyludzkich rezonuje właściwie nawet wtedy, gdy została tylko naszkicowana w scenariuszu. Wielka w tym zasługa różowowłosej Saoirse'y Ronan, która równie dobrze odgrywa gniew zdeterminowanej kobiety, co rozpacz skrzywdzonej, rozczarowanej dziewczynki. Obdarzona oryginalną urodą dwudziestotrzylatka z trzema nominacjami do Oscara na koncie wyrasta na jedną z najbardziej utalentowanych młodych aktorek, konsekwentnie stroniącą od błyszczącej bańki show-biznesu. Aktorstwo stanowi zresztą, obok świetnych decyzji reżyserskich Gerwig, najmocniejszy punkt filmu: właściwie każda z drugoplanowych kreacji zapada w pamięć.  Film o niczym – stwierdzą niektórzy. A jednak ten dyskretny portret młodości jest spełniony artystycznie na każdej z płaszczyzn: psychologicznej, społecznej, seksualnej, rodzinnej, wreszcie – osobistej (łączącej wszystkie pozostałe). To studium niezwykłego czasu w życiu każdego człowieka, kiedy w bólach rodzi się akceptacja dla własnej niedoskonałości oraz odwaga, by, zamiast gonić za wyimaginowanymi ideałami, zacząć poszukiwania siebie.  Czuć w filmie Gerwig wspólnotę ducha z ""Boyhood"" Linklatera, widać artystyczne powinowactwo z Noah Baumbachem, a także subtelną ironię i akceptację dla niedoskonałości, charakterystyczne dla Wesa Andersona. Widać także znakomite opanowanie filmowej materii oraz ogromną czułość – nie tylko reżyserską, lecz także, po prostu, ludzką. Gerwig reżyseruje ""miękko"", pozostawiając aktorom pole do artystycznej kontrybucji, jednocześnie w brawurowy sposób nasączając każdy kadr, piosenkę i dialog unikatowym, autorskim piętnem. Właśnie dlatego film jest jednym z najbardziej bezpretensjonalnych i szczerych – nie tylko w ostatnich latach, lecz w ogóle."
positive,5,"Paolo Genovese idzie za ciosem. W swoim poprzednim filmie – ""Dobrze się kłamie w miłym towarzystwie"" – opowiadał o życiu na podstawie rozmów zamkniętych w jednym pomieszczeniu bohaterów. W ""The Place"" mamy do czynienia z podobną sytuacją. Różnica polega na tym, że zamiast w mieszkaniu postacie spotykają się w barze, a większość z nich wchodzi w interakcje wyłącznie z enigmatycznym głównym bohaterem. Niby zmiany niewielkie, a jednak kluczowe. To one sprawiają, że tam, gdzie ""Dobrze się kłamie w miłym towarzystwie"" odniosło sukces, ""The Place"" zawodzi.       Valerio Mastandrea     Tytuł filmu jest zarazem nazwą baru, w którym rozgrywa się akcja. To tu przychodzą kolejne osoby, by spotkać się z tajemniczym mężczyzną mającym moc spełniania marzeń. Za swoje usługi bohater każe sobie jednak słono płacić. Nie, nie zależy mu na pieniądzach. On woli zapłatę w uczynkach – pragnienia zgłaszających się do niego osób spełnią się tylko po wykonaniu wyznaczonych przez niego zadań. A nie są one banalne. Niewidomemu mężczyźnie chcącemu odzyskać wzrok każe na przykład zgwałcić kobietę. Zdesperowanemu ojcu proszącemu o uzdrowienie swojego śmiertelnie chorego syna zleca natomiast zabicie dziecka. Z kolei żona umierającego na Alzheimera mężczyzny w zamian za zdrowie ukochanego będzie musiała zdetonować bombę w miejscu publicznym.  Obraz składa się z serii rozmów kolejnych postaci z bezimiennym bohaterem. Podglądamy, jak zdesperowani biją się z myślami, jak robią dwa kroki ku realizacji wyznaczonego celu, by potem wahać się i cofnąć o krok. Reżyserowi wszystko to służy, by opowiedzieć o okrucieństwie życia, o cenie i odpowiedzialności za własne, egoistyczne szczęście (nawet jeśli prosi się o cud dla kogoś innego).  Wysłuchujący przychodzących do niego bohaterów mężczyzna pozostaje enigmą. Dzięki temu może być odczytywany jako personifikacja wielu różnych idei. Może być na przykład uosobieniem ślepego losu, który jednych wystawia na drastyczne próby, a innych traktuje łaskawie. Zawsze jednak wypełnia zobowiązania, nawet jeśli konsekwencje przerastają bohaterów, dla których niejednokrotnie lepiej by było, gdyby nie osiągnęli pożądanego celu. Może też być diabłem, Mefistofelesem, który kusi zdesperowanych i wymusza na nich podpisanie cyrografu. Wyznaczone zadania w większości oznaczają przecież zaprzedanie duszy. Inni mogą w nim widzieć anioła, boskiego posłańca. Mężczyzna wydaje się bowiem kompletnie pozbawiony własnej woli. To nie on decyduje, co przychodzący do niego ludzie mają czynić, on jedynie ogłasza wyroki, które odczytał w księdze życia, jaką ma ciągle przy sobie.       Rocco Papaleo,  Valerio Mastandrea           Alba Rohrwacher           Marco Giallini,  Valerio Mastandrea     Genovese myślał zapewne, że taki zabieg zmieni film w uduchowioną kontemplację na temat ludzkiej egzystencji. Niestety forma ""The Place"" sprawia, że całości bliżej jest do ""złotych myśli"", jakie można znaleźć na kartach kalendarza gospodyń lub pod kapslami tanich napojów. Obraz ciągnie w dół płytkość emocjonalna. Błędna okazała się decyzja reżysera, by poszczególne postacie komunikowały się ze sobą korespondencyjnie (niektóre wątki splatają się bowiem ze sobą, czego w większości przypadków świadomi są wyłącznie widzowie), a rozmawiały jedynie z bezimiennym mężczyzną. W ""Dobrze się kłamie w miłym towarzystwie"" przed banałem broniły film właśnie skomplikowane interakcje, które przykuwały uwagę oglądających, wywołując nie tylko intelektualną, ale i emocjonalną reakcję.  ""The Place"" mogło się udać, gdyby w roli tajemniczego mężczyzny wystąpił ktoś o mocno nieprzeciętnym talencie. Tu potrzeba było kogoś, kto będzie jednocześnie nijaki i charyzmatyczny, bezosobowo obojętny i głęboko skomplikowany wewnętrznie. Valerio Mastandrea gra dobrze, ale to jednak niewystarczające. Jego kreacja oferuje wyłącznie namiastkę tego, czego wymagała konstrukcja filmu, by całość nie robiła wrażenia odpustowej paplaniny.  ""The Place"" jest więc obrazem, który dobrze się ogląda. Nie oferuje jednak nawet w przybliżeniu tej głębi przesłania, jaką obiecuje. A to prowadzi do rozczarowania."
positive,7,"Zaczyna się spektakularnie: dziki tłum czatujący przed supermarketem, opatrzonym szyldem ""Promocje dla golasów"". Chodzi o przecenione telewizory, ale, aby załapać się na okazję, trzeba zrzucić z siebie ubrania i czym prędzej chwycić za sprzęt. Jednym udaje się go upolować, innym nie – jak starszej kobiecie stojącej w samej bieliźnie, z pustymi rękami. Nie była wystarczająco zaradna? Zabawne to i smutne jednocześnie – jak cały nowy film Szumowskiej: rozpostarty między biegunami komizmu i tragizmu, szukający sobie miejsca między małym realizmem a wielką metaforą. Już pierwsza scena, w której biedni ludzie walczą ze sobą o lśniące zachodnie dobra, może być metaforą transformacji ustrojowej, kiedy to Polacy podzielili się na wygranych i przegranych, zaś zasady umowy społecznej negocjować trzeba było na nowo.       Mateusz Kościukiewicz   Bartosz Mrozowski    Akcja filmu rozgrywa się dziesięć lat temu na polskiej prowincji, gdzie trwa budowa statuy Chrystusa, większej ""nawet od tej z Rio de Janeiro"" – to jawne nawiązanie do ukończonej w 2010 roku figury Jezusa Chrystusa Króla Wszechświata w Świebodzinie. Niby transformacja już się dokonała, Polska jest w Unii, a telewizory pachną nowizną, ale poza tym zmieniło się niewiele: ten sam mały fiat na pustych, malowniczych drogach, którymi jeździ się po piwo do budki, do kościoła, na dyskotekę. Młodzi marzą, by pojechać dalej, na przykład do Anglii. Myśli o tym Jacek (Mateusz Kościukiewicz): chłopak inteligentny, wrażliwy i zaradny – zdążył nawet po telewizor. Do tego jest niezależny: słucha metalu, nosi długie włosy, w których wygląda trochę jak Jezus, choć lokalni nazywają go satanistą, a rodzina przy opłatku życzy, by zmądrzał i zgolił głowę. Niech gadają, taki podoba się Dagmarze (Małgorzata Gorol), lokalnej imprezowiczce, której właśnie się oświadczył.       Małgorzata Gorol   Bartosz Mrozowski    Jacek, jak większość tutejszych mężczyzn, pracuje przy konstrukcji powstającego z datków wiernych gigantycznego pomnika. Pech (a może, jak twierdzą niektórzy, opatrzność) chce, że podczas budowy ulega wypadkowi. Kiedy budzi się w szpitalu z nową twarzą, okazuje się, że stał się pierwszym w Europie przypadkiem transplantacji twarzy. Czyni go to medialną gwiazdą: dostaje propozycje reklamowania kremów na blizny, a mikrofonem przed nosem macha mu sam Krzysztof Ibisz. Z drugiej jednak strony, oszpecony, ze zniekształconym głosem, w rodzinnej miejscowości traktowany jest z nieufnością. Dagmara nie wie, czy dalej go kocha, matka boi się, że to nie syn, ale diabeł, z kolei proboszcz poddaje go egzorcyzmom. Kościół zbiera wprawdzie datki na pokrycie sporych kosztów leczenia Jacka, ale wierni wolą dotować posąg Chrystusa. Tylko siostra (świetna Agnieszka Podsiadlik) stoi za nim murem. Jest on bowiem dla niej jedynym powiewem wolności, której sama – przywiązana do męża i dzieci – już nie doświadcza.        Agnieszka Podsiadlik   Bartosz Mrozowski    Oparta na podobnym przypadku (twórcy rozmawiali z pacjentem po przeszczepie twarzy) historia broni się na realistycznym poziomie, ale dzięki efektownym, lekko odrealnionym zdjęciom Michała Englerta, staje się też rodzajem czarnej baśni o polskim Quasimodo czy Frankensteinie. Tytułowa twarz jest metaforą zmiany, której nie potrafimy przysposobić, której się boimy oraz symbolem inności, którą najłatwiej jest odhumanizować – nieprzypadkowo dzieciaki nazywają Jacka ""ryjem"", a przedmiotem żartów stają się wirtualni Żydzi, czarnoskórzy, muzułmanie, których myli się tu zresztą z całkiem realnymi Cyganami, którzy pracują na budowie. W obliczu nasilających się dziś ataków na tle rasistowskim i ksenofobicznym, trudno nie widzieć w ""Twarzy"" filmu stawiającego czoło ""patriotycznym"" narracjom oraz rachunku wystawionego polskiej transformacji, rodzinie oraz Kościołowi katolickiemu, który Szumowska krytykowała już wcześniej w ""W imię…"".       Małgorzata Gorol,  Łukasz Korta,  Joanna Wojtarowicz   Bartosz Mrozowski    Na 68. festiwalu w Berlinie, gdzie film zdobył Wielką Nagrodę Jury, niektórzy narzekali na mizantropię, z jaką reżyserka obrazuje polską prowincję. Choć na pewno nie jest to obraz, którym chcieliby promować Polskę politycy, reżyserzy tacy jak Ulrich Seidl dociskają swoich bohaterów dużo mocniej. Szumowska, która po raz kolejny udowadnia, że potrafi po mistrzowsku opowiadać obrazami, jednocześnie elokwentnie i zrozumiale napełniać je znaczeniami, wytyka nam przywary jednak życzliwiej. Balansuje między szyderstwem a czułością, przede wszystkim zaś znów, jak w ""Body / Ciele"", sprawia, że potrafimy śmiać się z samych siebie. Nawet jeśli jest to śmiech przez łzy. "
positive,5,"Jest taka świecka tradycja. Na dużych festiwalach – nieważne, w której sekcji – musi się pojawić przynajmniej jedna produkcja o miłości w jakimś dziwnym zakładzie pracy. Z tym że ""dziwne"" równa się tutaj ""egzotyczne"" – oczywiście dla statystycznego widza międzynarodowych imprez filmowych. Na zeszłorocznym Berlinale mieliśmy wytwórnię mięsa z ""Duszy i ciała"", obrazu swoją drogą całkiem interesującego i zasłużenie nagrodzonego Złotym Niedźwiedziem. W tym roku kategorię love story reprezentuje ""In den Gängen"" Thomasa Stubera – historia o smutnych pracownikach hipermarketu gdzieś we wschodnich Niemczech.  Film pomyślano – tu katalog festiwalowy śpieszy mi z pomocą – jako szeroko otwarte okno na świat przeciętnych ludzi. Osobiście nie mam pojęcia, jaki jest zwyczajny pracownik wielkopowierzchniowego sklepu na przedmieściach (i czy taka kategoria w ogóle istnieje), wiem natomiast, że dla Stubera magazyny, sortownie i kasy marketów stanowią miejsca zsyłki dla ludzi chorujących na depresję, samotnych, przegranych, w różnych stadiach społecznej zbędności. Jego sposób patrzenia na wykluczenie nie wydaje mi się także jakoś szczególnie empatyczny, bliżej mu raczej do romantycznych, inteligenckich zachwytów nad urodą i mądrością prostego ludu. ""Ach, patrzcie, jacy oni smutni, jacy melancholijni, jak się wychylają na tych swoich wózkach widłowych, tam się na pewno kryją wielkie dramaty"" – woła do nas z wysokości.  Życie głównego bohatera, Christiana, jest więc przepisowo ciemne i puste, zaprojektowane jakby na wzór brudnej klitki, w której spędza noce i je posiłki. To facet po przejściach (tatuaże na całym ciele), w dodatku małomówny i zamknięty w sobie, musi się zatem liczyć, że w nowej pracy od razu znajdzie się na cenzurowanym. Tymczasem załoga marketowej nocnej zmiany – złożona z podobnie niepozbieranych indywiduów – zamiast drwić, roztacza nad Christianem opiekuńcze skrzydła. Szczególną podporą jest Bruno – partner ze szkolenia na wózku widłowym oraz kolega od rytualnej fajki w kiblu. I oczywiście Marion – pracownica działu ze słodyczami – w której Christian się podkochuje. Kobieta ma swoje mroczne sekrety, w dodatku jest zamężna, ale pomyślnemu rozwiązaniu romansu kibicuje w sekrecie prawie cała załoga nocnej zmiany. O Marion trzeba się jednak postarać, a w scenerii zgoła nieromantycznej, rutynowej pracy może się to zakończyć spektakularną porażką.  Może, ale nie zakończy, gdyż film lokuje się na totalnych antypodach wszystkiego, co w kinie spektakularne. Ta słodko-gorzka, w gruncie rzeczy zupełnie banalna historyjka została sfilmowana w estetyce pasującej do wielkiego dramatu egzystencjalnego – kadry są ciasne i słabo oświetlone, scenografia ascetyczna, kolory zimne. Unosi się nad tym jakaś nieludzka aura, smuta cywilizacji technicznej, tyle że znowu – chłód ma się nijak do samej historii, wygląda bardziej na wybór czysto stylistyczny, z którego dopiero w następnej kolejności wyłaniają się depresja i beznadzieja bohaterów. Widać, że ambicje reżysera sięgały (za) daleko – film miał się wznosić ponad ciasne ramy love story i ewoluować w kierunku realizmu magicznego, uniwersalnej przypowieści o poszukiwaniu nadziei (podpowiedzi z katalogu). Chyba właśnie dlatego znalazło się w nim tak dużo męczących scen ""tańca"" Christiana na wózku widłowym w takt klasycznego albo nowoczesnego podkładu muzycznego. Jeśli są to te szumnie zapowiadane ""elementy magiczne"", wyszło co najmniej średnio – wstawki nadmiernie rozciągają ponad dwugodzinny film, zaburzają jego i tak słabo wyczuwalny rytm.  Każda kolejna scena jest jakby odbiciem poprzedniej, prowadząc małymi kroczkami do nieuchronnego, za to bardzo przewidywalnego zakończenia. Jakoś trudno przejąć się tym płaskim i zimnym światem; trudno empatyzować z bohaterami, bo reżyser swoje figurki powycinał z elementarza społecznych plag: jest przestępczość, alkoholizm, samotność, przemoc domowa. Wszystko i nic. Trochę jak na wyprzedaży w hipermarkecie, gdzie wybór między jednym a drugim produktem często bywa iluzoryczny. Czego byśmy nie wzięli, smak zazwyczaj będzie podobny – możemy podchodzić do filmu na tysiąc różnych sposobów, a w ustach i tak pozostanie to samo wrażenie cierpkości. Dla kina to wciąż najgorsza rekomendacja."
positive,5,"Jeśli już brać się za życiorys gwiazdy, to najlepiej tak: z bliska, uważnie, na wybranym wycinku z życiorysu. Problem z filmową biografistyką polega bowiem na tym, że zazwyczaj w pędzie do podsumowania Wszystkiego zostajesz ostatecznie z Niczym. ""Wikipedyjna"" wyliczanka faktów wzmacnia to, co pospolite kosztem tego, co unikalne, wygładza intrygujące nierówności. To skrót perspektywiczny, w którym gubi się człowiek, sprowadzony do sumy wydarzeń, jakie mu się przytrafiły. A przecież sedno tkwi zazwyczaj między wierszami - łatwiej się do niego dobić, spędzając z gwiazdą dzień. Albo i trzy.  Tak też robi Emily Atef w swoim nowym filmie. Inspiracją są przedstawiające Romy Schneider czarno-białe zdjęcia autorstwa Roberta Lebecka oraz wywiad, jakiego aktorka udzieliła dziennikarzowi Michaelowi Jürgsowi podczas pobytu w tytułowym francuskim kurorcie. W 1981 roku Schneider zaszyła się w spa, gdzie zamierzała odetchnąć między kolejnymi rolami i spędzić trochę czasu z przyjaciółką z dzieciństwa, Hilde. Zgodziła się jednak na sesję fotograficzną (z zaprzyjaźnionym Lebeckiem) i wywiad - choć jej relacja z niemieckimi mediami była dość napięta. Atef powiela czarno-białą estetykę powstałych wówczas zdjęć, inscenizuje sam wywiad, wypełnia też puste miejsca między kolejnymi rejestrowanymi rozmowami z dziennikarzem. Powszechnie uznaje się, że sesje aktorki dla Lebecka trafnie uchwyciły dwoistość bohaterki: z jednej strony jej glamour, z drugiej - skryty pod nim ból i smutek. Reżyserka próbuje osiągnąć ten sam efekt.  Udaje się na pewno oddać wypełniającą te trzy dni plątaninę wzajemnych zależności, sprzecznych intencji i interesów. Atef zamyka w czterech ścianach francuskiego hotelu czwórkę bohaterów i patrzy, jak zaczynają sypać się iskry, jak formują się - i zmieniają - alianse. Romy usiłuje odetchnąć od medialnej nagonki i burzliwych perypetii osobistych, Hilde chce ochronić ją przed światem, Lebeck ma nadzieję pomóc jej w przejęciu kontroli nad wizerunkiem, a Jürgs zamierza odkryć kobietę skrywającą się za twarzą gwiazdy. Każdy ma coś do ugrania, odruchy empatii mieszają się z aktami eksploatacji, nie ma tu z góry rozdanych ról dramatu: kapryśna gwiazda, wierna przyjaciółka, pocieszny fotograf, cyniczny dziennikarz - to tylko punkty wyjścia. Duża w tym zasługa aktorów. Marie Bäumer jest nie tylko uderzająco podobna do Schneider, ale też bezbłędnie chwyta tę migotliwość, dzięki której gwiazda w jednej chwili jest chodzącą ikoną, a za moment objawia niespodziewaną kruchość i mrok. Birgit Minichmayr (jako Hilde) i Charly Hübner (jako Lebeck) dobrze ją uzupełniają, zapewniając element ciepłego, zatroskanego wsparcia dla bohaterki. To z ich perspektywy - zwykłych ludzi grzejących się w świetle gwiazdy - patrzymy przecież na Romy. Nad wszystkim unosi się zaś poczucie fatum, wiszącej w powietrzu ""ostateczności"" - wszak pół roku później aktorka już nie żyła.  Sęk w tym, że - poza kompetentnym odegraniem tytułowych trzech dni - film nie oferuje wiele więcej. Znamienne, że, kiedy mija pierwszy dzień, zaczynasz odliczać w głowie: ""o rany, jeszcze dwa"" (a przynajmniej ja zacząłem). Osoby obeznane z tematem dostają tu wierną rekonstrukcję ""oryginału"", laicy mogą dowiedzieć się czegoś o aktorce - i tyle: projekt ma walor biograficznej ciekawostki. Nie bije z niego jakieś poczucie konieczności, Atef nie formułuje przekonującego argumentu, czemu opowiadać tę historię, czemu teraz. Okej, jest tu trochę namysłu nad życiem na świeczniku, nad dynamiką przekazu na linii media-gwiazda; ewentualnie refleksja o tym, jak aktor staje się niewolnikiem swojej roli (w przypadku Schneider była to postać cesarzowej Sissi). Można też czytać film jako próbę przepisania ""his""-torii kina, jako feministyczne odwrócenie ""Osiem i pół"" Felliniego, również czarno-białego, również opowiadającego o ikonie kina ukrywającej się w kurorcie. Z kolei obraz zapędzonej na skraj psychofizycznego wyczerpania Schneider, zmuszonej do słownych zapasów z aroganckim dziennikarzem usiłującym ją ""złamać"", nabiera oczywiście rumieńców w aktualnym kontekście ruchu MeToo.  Wątek panujących w przemyśle filmowym relacji władzy/przemocy jest jednak zaledwie drugim planem. Na tym tle odgrywany jest zaś stary jak gwiazdorstwo teatrzyk zaglądania gwiazdom do sypialni. Oczywiście - Atef zagląda z szacunkiem, z czułością, z empatią. A z jej filmu i tak bije pewien paradoks, nie wiem, czy zamierzony. W końcu sama Romy Schneider wyraża tu życzenie, by oddzielić Romy-aktorkę od Romy-osoby. Inna sprawa, że mówi to do dziennikarza, któremu zaraz zdradzi intymne szczegóły swojego życia, w obecności fotografa, który będzie uwieczniał, jak sama tarza się półnago w pościeli. Cóż, nie można mieć ciastka i zjeść ciastka."
positive,5,"""Jeśli kochacie konie, to dla Was pozycja obowiązkowa"" – twierdzą niemieccy recenzenci i cóż, trudno odmówić im racji. Jest coś imponującego w kasowym sukcesie podobnych filmów, bo o ile łatwo jest złowić na marketingowy haczyk ludzi, którzy, dajmy na to, nienawidzą policji, o tyle trudno zbijać kokosy na miłośnikach jeździectwa. Wchodzący na nasze ekrany film Katji von Garnier to już trzecia odsłona familijnej serii, która sprzedaje się w Niemczech jak świeże bułeczki. Przyczyny triumfu pozostają jednak tajemnicą.         Hanna Binke     Powiedzieć, że konie są pierwszoplanowymi bohaterami opowieści, to nie powiedzieć nic. Tytułowy Wicher – kruczoczarny rumak o przenikliwym spojrzeniu – pojawia się na ekranie niczym amant ze złotej ery Hollywood. Świergoczące turystki zamierają z mieszaniną zachwytu i strachu na twarzach, z kolei Wicher robi klika rundek wokół placu (obowiązkowo w zwolnionym tempie), by następnie przystanąć obok swojej pani – słynnej na cały świat nastoletniej zaklinaczki Miki (Hanna Binke). Dziewczyna jest całkiem fajną bohaterką, potrafi odstraszyć samym spojrzeniem, posiada też rzadki dar, coś pomiędzy empatią a telepatią, który pozwala jej nawiązać więź z Wichrem oraz jego zwierzęcą bracią. W nowym filmie, podążając za tajemniczym symbolem ze snów, udaje się ze swoim kompanem do słonecznej Andaluzji. Tam stanie w obronie dzikich mustangów i przejdzie kolejny, przyspieszony kurs dorastania. Nihil novi sub sole.   Kiedy w pierwszych minutach filmu kamera wynurza się z rwącego strumienia, a zieleń trawy i błękit nieba zaczynają bić po oczach, reżyserskie priorytety stają się jasne. Są tutaj przepiękne panoramy gór i dolin oraz kręcone z ręki ujęcia pustynnych krajobrazów. Konie w galopie stają się efektownym symbolem żywiołu kina, zaś cud narodzin źrebaka – filmową epifanią. Nie mam z takim podejściem najmniejszego problemu, podobnie zresztą jak z wieńczącą obraz sekwencją wyścigu – nieco kiczowatą, ale imponującą od strony realizacyjnej i koncepcyjnej. Żaden z tego Herzog, co nie zmienia faktu, że tak delikatną materię wizualną jak przyroda potraktowano z czułością i szacunkiem.             Tym, z czym mam natomiast problem, jest w gruncie rzeczy cała reszta, czyli napisana na kolanie historia inicjacyjna. Mówiąc krótko, filmowy świat zaludniają nieciekawe postacie wygłaszające mało interesujące kwestie w średnio zajmujących sytuacjach. Kolejne wątki wydają się jedynie marnym interludium pomiędzy scenkami rodzajowymi z życia zwierzęcych bohaterów, a scenariusz szeleści aż miło – dialogi są deklaratywne i nienaturalne, tekstowi wyraźnie brakuje lekkości i przygodowej nuty. Proekologiczne przesłanie wypada pochwalić, akcenty komediowe docenić, a odgrywającej Mikę Hannie Binke pogratulować. Nie dajcie się jednak zwieść pozorom – ci z Was, którzy nie kochają koni, odpadną w przedbiegach. "
positive,7,"Jak wejść w skórę innego? Poczuć to, co czuje cudze ciało w sytuacji największej intymności? Przekroczyć tabu, które o miłości i seksie każe opowiadać językiem skostniałych norm, brud przeciwstawiać czystości? Kino próbowało sobie z tym radzić wielokrotnie, z lepszym i gorszym skutkiem. Fikcja – chociaż umożliwia identyfikację z bohaterami – zdecydowanie gorzej wypada jako narzędzie empatii.   Być może właśnie dlatego ""Touch me not"" nie jest kinem – przynajmniej nie w klasycznym rozumieniu tego słowa. Bliżej mu do eksperymentalnego wideo, instalacji artystycznej albo terapeutycznej psychodramy. Rumuńska artystka Adina Pintilie zatarła granicę między fikcją a dokumentem, weszła głęboko w ciała swoich bohaterów, zainscenizowała ich najbardziej intymne fantazje. Zrobiła dzieło całkowicie samoświadome – nie tylko w sensie stałego namysłu nad umownością i ograniczeniami stosowanych środków wyrazu. W filmie szalenie istotny jest moment odsłonięcia obecności reżyserki gdzieś tam, po drugiej stronie kamery; zakwestionowania władzy, którą sprawuje nad własną materią twórczą. ""Touch me not"" dosłownie ""stwarza się"" na naszych oczach, w trakcie oglądania, w negocjacji artystki z bohaterami i naszą – z obrazami.  O takich eksperymentach filmowych pisze się więc z pewną trudnością, bo obrazy Pintilie są mniej do interpretowania, a bardziej do doświadczania. Autorce – jeśli dobrze rozumiem – chodziło przede wszystkim o zbadanie różnych sposobów definiowania intymności cielesnej; tego, jak inni postrzegają własne i cudze ciała; czego pragną, a czego się brzydzą; gdzie zaczynają się, a gdzie kończą ich fizyczne granice. Tę listę można pewnie wydłużać, uzupełniać o kolejne pozycje, punktem wspólnym pozostaje natomiast motyw odbiegania (bardzo pozornego) od kulturowej normy ""dobrej"" fizyczności. Mamy więc troje bohaterów: starszą kobietę Laurę, niepełnosprawnego mężczyznę Christiana oraz Tomasa, którego choroba pozbawiła włosów na całym ciele. Reżyserka prowadzi z tymi ludźmi osobisty dialog; umożliwia im (i sobie) nie tylko wgląd we własne, głęboko zakorzenione schematy myślowe i emocje, ale także przyjęcie cudzej perspektywy, spotkanie z odmiennymi – nazwijmy to tak – ""formami życia"". Z lękami, fetyszami, pragnieniami tych, którzy – z różnych powodów – budzą w nas odruch sprzeciwu, a czasami – zwyczajny wstręt.   ""Touch me not"" traktuje również o ekshibicjonizmie, jest próbą przetestowania terapeutycznego potencjału obnażenia – cielesnego i emocjonalnego. Bohaterowie dzielą się swoimi najintymniejszymi myślami i – zupełnie dosłownie – stają nadzy naprzeciw włączonych kamer. Przyglądają się sobie nawzajem, badają i oceniają. Próbują – jak Laura – zwalczyć lęk przed obcym dotykiem i cudzą emocją. Pintilie lustruje te nagie ciała kawałek po kawałku, skupiając uwagę przede wszystkim na częściach, detalach – pojedynczym włosie, sutku, przebarwieniach skóry, genitaliach. Z fragmentów powoli wyłaniają się całe obrazy – kompletne osoby, ale już bez masek wstydu; bez barier psychicznych, które krępują ich ciała.   W tych miejscach ""Touch me not"" ujawnia swój właściwy temat – to opowieść o strachu przed oceną. O upraszczaniu świata, dzieleniu ludzi na ciała lepsze i gorsze. O głęboko wdrukowanych schematach społecznych, które nakazują nam wierzyć, że jedne formy miłości są bardziej uprawnione od innych (""Powiedz, jak mnie kochasz, żebym zrozumiał, jak kochać"" – to motto filmu). Tymczasem rzeczywistość śmieje się tym stereotypom w twarz i wytycza własne ścieżki. Ciało Christiana całkowicie odbiega od przyjętych standardów zdrowia i atrakcyjności, a przy tym to właśnie on – z całej filmowej trójki – prowadzi najbardziej udane życie seksualne, jest najbardziej świadomy własnego ciała, wszystkich jego możliwości i ograniczeń. Inni widzą w nim mentora, przewodnika po różnych stanach cielesności; dla niego to po prostu normalność.   Tylko czy na pewno powinniśmy tym obrazom wyzwalania z ciała i do ciała bez pytania uwierzyć? W końcu to taki ich gatunek – sugeruje reżyserka – który nieustannie podważa własną prawdziwość. A jeśli cała ta wizualna wycieczka była zaledwie fantazją o cudzych fantazjach, jakimś kolejnym poziomem zapośredniczenia? Hermetyczna forma broni jasnej odpowiedzi, zaciera tropy. Podobnie jak znacząco utrudnia ocenę na tradycyjnej skali gwiazdkowej. Bo czy doświadczenia tak osobiste, intymne, obnażające powinno się redukować do prostego ""zły-średni-dobry""? A przede wszystkim – czy w ogóle wypada to robić, czy nie będzie to oznaką braku szacunku? Poniższą notę proszę zatem potraktować umownie. I nie bić, gdyby jednak bolało. "
positive,6,"""Ta historia to replika oryginału"", czytamy na wstępie. Znamienna deklaracja w filmie opartym na faktach, zatytułowanym ""Muzeum"" i opowiadającym o losach skradzionych z wystawy bezcennych unikatów. Meksykański reżyser Alonso Ruizpalacios niby po prostu opowiada zajmującą, napisaną przez życie anegdotę, ale zarazem bierze w cudzysłów sam akt opowiadania. Wychodzi mu film o pierwowzorach i falsyfikatach, o prawdzie i fałszu, o fantazji jako motorze sprawczym historii, ale i fantazji jako wiodącym na manowce humbugu. W końcu nawet tytułowe muzeum to typ instytucji zbudowanej na kłamstwie-w-służbie-prawdy. Rodzaj przedstawienia, w którym grają zabytki wydarte z oryginalnych kontekstów kulturowych i geograficznych, nieraz przemocą i kosztem pierwotnej ""aury"" – jak choćby ważący setki ton kamienny posąg azteckiego bóstwa, w 1964 roku przewieziony z miejsca swojego kilkutysiącletniego spoczynku do Mexico City. Grunt, żeby stołeczne Muzeum Narodowe miało czym się pochwalić, choć – ironia losu! – w zasadzie nie wiadomo, czy zidentyfikowany jako Tlaloc posąg faktycznie przedstawia Tlaloca.   Prawdziwe wydarzenia z 1985 roku, które zainspirowały fabułę filmu, wręcz zapraszają do takiej zabawy w rozbijanie monolitycznych, ""oficjalnych"" wersji historii. Kiedy z meksykańskiego Narodowego Muzeum Antropologicznego wykradziono szereg zabytkowych eksponatów, policja i media założyły, że odpowiedzialna jest jakaś szajka międzynarodowych złodziei, profesjonalistów, którzy włamują się do strzeżonych obiektów na śniadanie. W rzeczywistości skoku dokonało dwóch niedoszłych weterynarzy: panowie wykorzystali fakt, że ochrona obiektu pozostawiała wiele do życzenia, i wynieśli artefakty w sportowych plecakach. Niestety, Juan Nuñez (Gael García Bernal) i Benjamin Wilson (Leonardo Ortizgris) nie przewidzieli, że ich występek zostanie rozdmuchany przez telewizję, a sprawcy – okrzyknięci zdrajcami narodu. Skok poszedł jak z płatka, problemy zaczęły się potem.  Ruizpalacios wykorzystuje rzeczywistą trajektorię wydarzeń, by zabawić się z formułą heist movie. Napad na muzeum zainscenizowany jest tu niczym pastisz klasycznych scen ""włamu"", ale nie przynosi zwyczajowego hollywoodzkiego spełnienia. ""Museo"" odwraca bowiem logikę gatunku, w którym napad jest zwykle punktem dojścia – tutaj to zaledwie zawiązanie akcji. Na tym nie koniec podobnych gier, nieustannego zderzania karmionych popkulturą oczekiwań z rzeczywistością. Scena barowej bójki zrealizowana jest niczym jakaś draka ze starego kina, ale iluzja zaraz się rozmywa: światło dramatycznie przygasa, ktoś krzyczy zza kadru ""akcja!"", a sama kabała nie chce potoczyć się według heroicznego filmowego schematu. Wszystkie te metazabawy pozostają jednak dyskretne i sfunkcjonalizowane: niewiele tu jałowej postmodernistycznej ""cytatologii"". Reżyser delikatnie zaburza ciągłość kinowej narracji, by pokazać, jak grunt usuwa się bohaterom spod nóg. Moment definitywnej konfrontacji ich oczekiwań z rzeczywistością podprowadzony jest bardzo długim ujęciem, w którym kamera myli naszą czujność, uciekając ku peryferiom akcji, w stronę znajdującego się w kącie pokoju akwarium. A kiedy nadchodzi cios, Ruizpalacios robi cięcie i przekracza oś: bum! Kino najpierw podsuwa tu pomysły, a potem samo kruszy marzenia.  Reżyser w zasadzie nie daje jasnej odpowiedzi na pytanie, czemu bohaterowie porywają się z motyką na słońce. Zupełnie, jakby zgadzał się z Juanem, który wierzy, że przeszłość jest nieprzenikalna, że z perspektywy czasu nie sposób powiedzieć, czemu ktoś decyduje się zrobić coś. Czy bezczelny skok dwóch chłopaków płynie z potrzeby ""ufilmowienia"" swojego życia, zrealizowania romantycznego scenariusza w rytm powracającej tu piosenki ""Riders on the Storm""? Na pewno po części. Prowodyrem akcji rabunkowej, dominującą osobowością w ""przestępczym"" duecie, jest zdecydowanie Juan – ale to żaden lider. Ruizpalacios demaskuje jego zagubienie, plątaninę priorytetów: trochę zwykłej interesowności, trochę życiowego rozmemłania, a trochę mrzonek o ""odzyskaniu kulturowego dziedzictwa"".  Można czytać ""Museo"" jako komentarz na temat pogubionego narodu. Meksyk jawi się tu niczym kraj rozdarty między wykorzenioną rdzenną tożsamością – tą od Tlaloca i zabytkowych piramid – a skolonizowaną współczesnością. Wystarczy wspomnieć, że Juan przeprowadza swój napad w Wigilię Bożego Narodzenia: wieczór, w którym musi podtrzymać rodzinną tradycję i przebrać się za… Świętego Mikołaja. On wolałby jednak ożywić tradycje sprzed inwazji Cortésa i wystąpić jako rozdający prezenty… Tezcatlipoca. Ale – podobnie jak w opowiadanej na Wigilii anegdocie jego wujka – więcej w tym zwykłego mydlenia oczu.  Jak na samozwańczą ""replikę oryginału"" ""Museo"" trzyma się więc nieźle: mamy w co się wgryźć tematycznie, Bernal to klasa, film trzyma tempo. A jednak – wbrew wszystkiemu, co wyłożone powyżej – ogląda się go jakoś ""letnio"". Łatwiej docenić – post factum – koronkową reżyserską robotę, niż po ludzku się w tę historię wciągnąć: umysł docenia, serce służyć nie chce. I wbrew pozorom nie jest to wina postmodernistycznych ""pęknięć"", zbyt subtelnie zainscenizowanych, zbyt organicznie wplecionych w fabułę, by mogły wprowadzać jakiś efekt obcości, wyrzucać z iluzji. Tym bardziej że czuć tu fakturę epoki; rekonstrukcja lat 80. jest rzetelna. Czy możliwe zatem, że feler tkwi w samym oryginale?"
positive,6,"Parafrazując klasyka: pogłoski o artystycznej śmierci Patryka Vegi są mocno przesadzone. Po wyjątkowo ""ciepłym"" przyjęciu ""Botoksu"" – przedziwnego koktajlu obscenicznej komedii, paszkwilu na polską służbę zdrowia oraz antyaborcyjnego manifestu – twórca ""Pitbulla"" powrócił do repertuaru, w którym czuje się najbardziej komfortowo. ""Kobiety mafii"" to soczysta sensacyjna pulpa, ruchomy komiks wypełniony po brzegi przerysowaną przemocą, brudnym seksem i niegrzecznym, nierzadko groteskowym humorem. Jest to również film z poprawnie skonstruowaną fabułą, co na tle ostatnich dokonań Vegi wydaje się wartym odnotowania osiągnięciem.       Agnieszka Dygant   Vega Investments,  Robert Pałka         Katarzyna Warnke   Vega Investments,  Robert Pałka         Olga Bołądź   Vega Investments,  Robert Pałka   Pracujący w rajdowym tempie reżyser najwyraźniej wsłuchał się w krytyczne opinie pod adresem swojej twórczości. Bodaj najczęściej powtarzany zarzut dotyczył przecież przeładowanych, bezładnych dramaturgicznie scenariuszy. Oglądając ""Nowe porządki"" albo ""Niebezpieczne kobiety"", nietrudno było odnieść wrażenie, że Vega pragnie upchnąć w dwugodzinnym metrażu jak najwięcej barwnych anegdot zasłyszanych od znajomych policjantów i bandziorów. Jednocześnie nie ma za bardzo pomysłu na to, jak pozszywać je w spójną opowieść. ""Kobiety mafii"" wydają się pod tym względem krokiem w stronę jasności. Owszem, Vega nadal kręci kino atrakcji, którego podstawowym imperatywem jest dostarczanie publice w kolejnych scenach coraz to nowych uciech. Raz będą to akrobacje na rurze w klubie ze striptizem, kiedy indziej brutalna egzekucja zdrajcy, efektownie zainscenizowany karambol na autostradzie albo domowa awanturka wyjęta żywcem z tragikomedii Marka Koterskiego. W ""Kobietach"" ów maraton ekscesów przebiega jednak według zaplanowanej marszruty, każda atrakcja jest w mniejszym lub większym stopniu uzasadniona rozwojem wydarzeń.       Piotr Stramowski,  Aleksandra Popławska   Vega Investments,  Anna Gostkowska         Sebastian Fabijański,  Piotr Stramowski,  Tomasz Oświeciński,  Karol Bedorf   Vega Investments,  Anna Gostkowska         Bogusław Linda,  Julia Wieniawa-Narkiewicz   Vega Investments,  Robert Pałka   Żeby nie było: Vega (wspierany tu przez Olafa Olszewskiego) nie stał się nagle drugim Williamem Goldmanem. Jego nowy film nie jest zupełnie wolny od psychologicznych fałszów oraz dziwnych scenariuszowych kiksów. W oczy rzuca się zwłaszcza nieoczekiwana wymiana głównej bohaterki: przez blisko pół seansu intryga kręci się wokół działającej pod przykrywką agentki ABW Beli (Olga Bołądź), by nagle skupić się na perypetiach przedsiębiorczej niani Darii (Agnieszka Dygant).  Historia Beli, która na ołtarzu ekscytującej pracy składa życie rodzinne, to tylko jeden z kilku intrygujących wątków zasługujących na rozwinięcie. Chciałbym zobaczyć więcej scen z udziałem Padrino (Bogusław Linda), mokotowskiego capo di tutti capi cierpiącego na nerwicę lękową. Na dodatkowy czas antenowy zasługuje również trzech mafijnych cyngli, którzy żadnej pracy się nie boją: pochmurny Cień (Sebastian Fabijański), psychopata Milimetr (Tomasz Oświeciński) oraz rozdarty między lojalnością wobec kumpli a uczuciem do kobiety Żywy (Piotr Stramowski). Stawiam dolary przeciwko orzechom, że reżyser trzyma na dysku twardym dwa razy dłuższą wersję ""Kobiet mafii"". W stosownym czasie ujrzy ona światło dzienne w formie miniserialu – podobny los spotkał przecież ""Służby specjalne"" i ""Botoks"". Tak sobie myślę, że może to być najlepszy Vega od premiery drugiego sezonu telewizyjnego ""Pitbulla"".  Autor ""Taśm grozy"" jest w swoim żywiole, prześwietlając środowisko stołecznych ""gangusów"". Sypie jak z rękawa mięsistymi dialogami, z mieszaniną fascynacji oraz ironii odmalowuje przestępczy styl życia, a na deser serwuje widzom przyspieszony kurs produkcji, dystrybucji i przerzutu amfetaminy. Reżyser pozornie wpuszcza do tego mrocznego, zbudowanego na fundamentach chciwości i przemocy świata odrobinę światła. Z jednej strony pokazuje miłość w wydaniu romantycznym i rodzicielskim, z drugiej – opowiada o emancypacji tytułowych bohaterek. Vega nie jest jednak naiwny – w bezwzględnej bandyckiej rzeczywistości za lekkomyślne porywy serca płaci się wysoką cenę. Z kolei kobiety, aby zatriumfować nad mężczyznami, muszą przewyższyć ich w okrucieństwie i wyrachowaniu. Jedyny happy end, na jaki można tu więc liczyć, polega na tym, iż części postaci udało się po prostu przeżyć. W finale Vega w iście marvelowskim stylu informuje widzów, że kobiety mafii powrócą w kolejnym filmie. Wiecie co? Będę na nie czekał."
positive,7,"Przygotujcie się na najlepszą opowieść o piłce nożnej od czasu kultowego serialu ""Kapitan Jastrząb"". Studio Aardman w swojej najnowszej animacji oddaje hołd królowej gier zespołowych. Piłka nożna jest tu dosłownie darem zesłanym z niebios i staje się spoiwem ludzkich społeczności. Zapewnia tradycję, a przez to tożsamość grupy. Uczy współpracy, wzmacnia więzy międzyludzkie, zarówno te oparte na przyjaźni, rodzinie, jak i na uczuciach romantycznych. Zapewnia przestrzeń do rozstrzygania sporów. Może nawet stanowić sposób na demaskowanie krętaczy i ujawnianie zapomnianych prawd. To prawdziwie boska gra, która dostarcza emocji i sporo dobrej zabawy. Dokładnie tak samo jak ""Jaskiniowiec"".           Bohaterami animacji Nicka Parka są członkowie prymitywnego plemienia ludzi epoki kamienia łupanego. Żyją oni odizolowani od świata i w większości są zadowoleni z tego, co mają. Tylko Dugowi sielska i bardzo zachowawcza egzystencja współbraci nie bardzo się podoba. Chciałby poszerzyć horyzonty, doświadczyć czegoś ekscytującego. I wkrótce jego marzenia się spełniają, choć nie w taki sposób, jak sobie tego życzył. Oto bowiem okazuje się, że reszta świata nie stała w miejscu i porzuciła kamienie na rzecz brązu. Nowy lud jest agresywny i zagarnia dla siebie tereny, zniewalając ich dotychczasowych mieszkańców. Dug jednak postanawia walczyć o dziedzictwo swego zagrożonego plemienia i rzuca wrogom wyzwanie. O losie wszystkich zdecyduje święta gra – piłka nożna.  Twórca ""Wallace'a i Gromita"", przygotowując ""Jaskiniowca"", sięgnął po wzorce, które w przeszłości zapewniły mu cztery Oscary. Film pełen jest więc barwnych, całkiem sympatycznych bohaterów. Dotyczy to także złoczyńców. Nick Park świetnie łączy rezolutność i spryt bohaterów w niektórych aspektach życia z kompletnym dyletanctwem i nieporadnością w innych. Jest to czyste komediowe perpetuum mobile zapewniające żarty sytuacyjne, slapstickowe, jak również oparte na absurdzie. Reżyser myśli też całościowo, więc oglądając film, warto zwrócić uwagę na tło, gdzie upchnięto całą masę żarcików.                               Duch Nicka Parka pozostał żywy również w polskiej wersji językowej, co wcale nie jest tak częste. Bartosz Wierzbięta udowodnił, że wciąż pozostaje mistrzem słownego dowcipu. Przygotowane przez niego teksty nie tylko pozostają spójne z opowieścią Anglika, ale są też zabawne same w sobie. Szczególnie udanie wypadły wszystkie gry słowne związane z piłką nożną. A już prawdziwą rewelacją są teksty ""rzucane"" przez komentatorów sportowych.  Polska wersja ""Jaskiniowca"" jest tak dobra, że czyni sam film atrakcyjniejszym. Bowiem mimo wszystkich zalet Nicka Parka, jego angaż na stanowisko reżysera tej animacji nie był najtrafniejszą decyzją. Szczególnie na początku filmu mocno daje się we znaki fabularna wtórność. Prezentacja bohaterów wywołuje wrażenie déjà vu. Dug i Maciorek oraz reszta jaskiniowców to wyblakłe kopie postaci, jakie Park tworzył już ćwierć wieku temu. Dopiero z czasem, kiedy fabuła się rozkręca, a żarty przygotowane przez Wierzbiętę kumulują się, można zapomnieć o tym, jak wtórny jest ""Jaskiniowiec"" i zacząć cieszyć się doskonałą komedią.  Tym razem Aardman jeszcze dało radę. Obawiam się jednak, że bez zastrzyku świeżej krwi nad studiem zawisną wkrótce czarne chmury."
negative,4,"Gdyby na Sądzie Ostatecznym Bóg przyznał kilka dodatkowych godzin mnie i Martinowi Heideggerowi, z przyjemnością zabrałbym filozofa do kina. Nie poszlibyśmy na żaden z topowych filmów Marvela, ale na ""Mojego brata Roberta"". To właśnie tutaj słynne opus magnum Niemca – ""Bycie i czas"" – dostało prawdopodobnie najdziwniejszą oprawę wizualną w historii filozofii – pobocze drogi w Badenii-Wirtembergii, jakieś bezpańskie chaszcze, stacja benzynowa, obskurny kibel za stacją. Absolutne niemiejsca, wszędobylskie dziury, które mija się bez cienia emocji.  W zaroślach nieopodal gniazdko uwiła sobie para złośliwych elfów – brat i siostra, Robert i Elena; piękni jak z żurnala, z plecaków już wyciągają mądre książki, piją piwo, palą fajki. Na zmianę zwodzą się, przedrzeźniają, ogrywają jedno drugie. Jest między nimi jakiś magnetyzm – trudno powiedzieć, erotyczny czy nie – ale to już ostatnie dni spędzone razem, niedługo jedno z nich opuści dom rodzinny i pojedzie na studia. A że jest akurat weekend i Elena przygotowuje się do licealnego egzaminu z filozofii, brat recytuje jej długie ustępy z mistrzów dociekań, m.in. z Heideggera. O definicji czasu, pojęciu prawdy, tajemnicach bytu i bycia. O metafizyce, empiryzmie, idealizmie. Wiadomo przecież – mamy w filmie młodych ludzi, kryzys, wybór życiowej drogi, separację (Robert i Elena – platoniczna więź czy już bardziej incest?). Jeszcze wszystko wydaje się niestałe, świat tapla się w niezróżnicowanej magmie, wartości dopiero zaczynają się krystalizować. Na co dzień dominuje jedno wielkie nic, można zatem bez wyrzutów sumienia zaszaleć. Na przykład – sprawdzić doświadczalnie filozoficzną ideę, że wszelki byt dąży ku entropii.   Jeśli po tym krótkim wprowadzeniu Wasze czułki sceptycyzmu odnotowały, że ""Mój brat Robert"" to wyżyny artystowskiej pretensji, to odnotowały dobrze. Po pokazie prasowym na Berlinale skonfundowani dziennikarze dwa razy wszczynali wojnę na gwizdy – zachwyt próbował przekrzyczeć rozczarowanie. Pamiętamy przecież doskonale, że poprzednie filmy Philipa Gröninga także budziły kontrowersje – ""Żona policjanta"" zbierała skrajne oceny, a i tak wyjechała z festiwalu w Wenecji z nagrodą. Jakoś sama potrafiła się obronić. Szok od marnego kina oddziela jednak bardzo cienka granica, która – jak mi się zdaje – została w tym przypadku przekroczona. Gröning – Niemiec z krwi i kości – napatrzył się na swoich słynnych sąsiadów zza południowo-wschodniej granicy – wiedeńskich akcjonistów, Michaela Hanekego, Elfriede Jelinek, Ulricha Seidla – i z doktryny ""zaglądania do ciemnych piwnic"" uczynił tani chwyt stylistyczny, rodzaj brutalnego freak show. Próbowałem do jego nowych pomysłów podejść na poważnie, dokonać jakiejś sensownej egzegezy, lecz za każdym razem trafiałem głową prosto w ścianę.   Pierwsza połowa filmu utrzymana jest w konwencji przeestetyzowanego kina o nastolatkach – mamy sielankowe obrazy Tyrolu, falujące łany zbóż, niemal abstrakcyjne zdjęcia chmur czy tafli wody. Wszystko w bijącej po oczach cyfrze – słońce dosłownie ""prześwietla"" krajobraz, stacja benzynowa i pobliska elektrownia wiatrowa lśnią odbitym, nieprzyjemnym światłem, poza tym jest sterylnie, nazbyt czysto. Kamera co jakiś czas zjeżdża bliżej ziemi, w bliskich perspektywach filmuje a to świerszcza, a to kolonię mrówek, trochę wymiętej trawy, dłonie grabiące zieleń. Wiadomo jednak, że w arthousie nazbyt intensywne skupianie uwagi na przyrodzie zwiastuje zazwyczaj jedno – już za chwilę, już za momencik świat i człowiek objawią nam swoje realne oblicze. Maska skrywała śmierć, rozkład, prymitywne instynkty, wojnę wszystkiego ze wszystkim. W królestwie homo sapiens rządzi chaos i biologia.   Z tego powodu druga część ""Mojego brata..."" wypełnia raz złożoną obietnicę i dostarcza długo wyczekiwanego darwinowskiego hard core'u, precyzyjnie odmierzonej dawki brutalności i ciała. Filmowy szok przybiera postać mrocznej karykatury, dokooptowanej jakby od niechcenia, z wysyłkowego katalogu szybkich i oczywistych patologii. Pewniej najbliżej tym porno-wygibasom do hipsterskiej, spryskanej wodą toaletową wariacji na temat ""Funny Games"" Hanekego. I jeśli ktoś znienacka zadałby mi pytanie, o czym właściwie jest ten film, odpowiedziałbym tak: pewnie o toksycznej, zakazanej miłości brata i siostry. O dorastaniu w epoce płynnej nowoczesności. O banalności zła. O pewnych nurtach myśli filozoficznej, które pod łupiną poetyckiego języka i hermetycznej treści skrywają owoc relatywizmu – przekonanie, że świat jest kruchym wytworem ludzkiego umysłu, wymykającą się poznaniu nicością. I nie, wcale sobie nie szydzę, film Niemca naprawdę może prowokować do tego rodzaju refleksji; szkopuł w tym, że przed nim wypowiedzieli się już inni – lepiej, inteligentnej, piękniej, z większym wyczuciem. A było ich bardzo, bardzo wielu. Z pełną odpowiedzialnością mogę więc powiedzieć tylko jedno – ""Mój brat Robert"" to dwie godziny i pięćdziesiąt cztery minuty wysiedziane na ostrym gwoździu. Na ten ból chyba żadna filozofia nie wymyśliła jeszcze skutecznego remedium. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,4,"Miejmy to za sobą: tak, Steven Soderbergh nakręcił film iPhone'em. Nie, nie jest to największy problem z ""Niepoczytalną"". Powiem więcej: w zasadzie nie jest to w ogóle jej problem. Przyzwyczajenie się, że kolory i głębia ostrości zachowują się tu inaczej niż w obrazie ze ""zwykłej"" kamery, zajmuje ot, chwilkę. Zaraz potem wciągamy się w fabułę i zamiast sondować parametry obrazu, zaczynamy po prostu oglądać film. Wówczas wkracza jednak niefortunny paradoks ""Niepoczytalnej"": gdy już pogodzić się z formą, treść nagle leci na łeb na szyję.   Nie żeby jedno i drugie dawało się tak łatwo rozdzielić – wiadomo. Soderbergh to facet obryty z kina, nie może więc nie być świadom podobnych zależności. A skoro już przyniósł na plan smartfona, to, do cholery, zrobi z niego użytek – formuła thrillera tylko temu sprzyja. Bo choć cyfrowym okiem patrzymy na świat już w zasadzie codziennie, ""cyfrowy"" obraz w kinie wciąż budzi niepokój, kojarzy się przede wszystkim z inwigilacją, z kamerami przemysłowymi, z voyeuryzmem. W to mi graj, mówi reżyser, i wypełnia ""Niepoczytalną"" ujęciami ""zza węgła"", i ""zniewiadomokąd"", sugerując, że ktoś tu kogoś podgląda i najpewniej ma niecne zamiary. Albo w drugą mańkę: ładuje bohaterom telefon na twarz, przekraczając strefę komfortu i strefę selfie. Do tego dochodzi intensywna korekcja kolorów, potęgująca kontrast między przytulnymi pomarańczo-brązami a tajemniczym błękitem i odrealniająca świat przedstawiony, żeby nie było jasne, co tu się tylko komuś wydaje, a co nie. Prawdziwym telefonowym tour de force jest jednak paranoiczne ujęcie, w którym Soderbergh nakłada na siebie twarz bohaterki i tył jej głowy. Efekt nieodparcie przywodzi na myśl ""późnego"" Lyncha, któremu i podwójna ekspozycja, i cyfra, i paranoja obce nie są. Z Lynchem kojarzy się też oczywiście typ bohaterki – zagubiona między jawą a snem kobieta w tarapatach.  ""Niepoczytalna"" opowiada bowiem o niejakiej Sawyer Valentini (Claire Foy), która przeprowadziła się do nowego miasta i prowadzi dość samotniczą egzystencję, przerywaną jedynie okazyjnymi smartfonowymi telekonferencjami z matką (jeden z wielu ""meta"" chwytów w nakręconym smartfonem filmie). Nie ma lekko: Sawyer cierpi na napady lękowe, które utrudniają jej nawiązywanie relacji międzyludzkich, a zwłaszcza damsko-męskich. Wizyta u terapeutki okazuje się jednak złym pomysłem: pochopnie przyznawszy się do samobójczych myśli, kobieta – ku własnemu zaskoczeniu – trafia na obserwację do zakładu zamkniętego. Czy to jakaś wredna konspiracja, czy może pierwsze symptomy utraty zmysłów? Oto jest pytanie.  Soderbergh ciągnie tu stary wątek z ""Panaceum"" i piętnuje rozmaite ""skutki uboczne"" sprywatyzowanej służby zdrowia. Przypomina się zaraz lekcja z ""XIII poprawki"" Avy DuVernay, przestrzegającej, że więzieniom zza wielkiej wody opłaca się mieć kogo więzić. ""Niepoczytalna"" przypisuje analogiczne priorytety amerykańskim szpitalom psychiatrycznym, chętnie ubezwłasnowolniającym kolejnych nieszczęśników z wykupionym pakietem medycznym. Satyra na korpo-medyczny doublespeak, maskujący owe eksploatacyjne intencje, jest tu wdzięczna, nawet jeśli nieco toporna. Na to nakłada się jeszcze dynamika relacji płciowych. Przez cały film Sawyer miota się po szpitalu, próbując przekonać kogoś, że to ona jest tu ofiarą – sytuacja aż nazbyt znajoma licznym ofiarom przemocy seksualnej, regularnie zmuszanym do gry w jałowe ""he said/she said"". Okej, nieprzewidziany przez Soderbergha kontekst #MeToo (zdjęcia miały miejsce jeszcze przed aferą Weinsteina) dopisuje jego filmowi może nieco zbyt publicystyczną gębę. Ale motyw nierównych relacji władzy sprawdza się tu jako wdzięczny generator ekranowej grozy. Znamienne, że najbardziej przerażające są tu nie etatowe gatunkowe straszaki, ale zwykły monolog uświadamiający, jakiego poświęcenia wymaga próba ubezpieczenia się przed stalkerem. Wystarczy powiedzieć, że z ""Fejsem"" i ""Insta"" lepiej się pożegnać. Przypominam: oglądamy film nakręcony iPhonem. Well, isn’t it ironic?   Co jednak z tego, że smartfon działa, konteksty się kleją, a Claire Foy potrafi zagrać paranoję, kiedy fabuła zbyt ""smart"" nie jest. Sawyer może i potulnie łyka kolejne piguły w kolejnych papierowych kubeczkach, ale mi jakoś trudno było przełknąć kolejne fabularne zwroty, jakie przygotowali dla nas scenarzyści (Jonathan Bernstein i James Greer). Największy ich grzech to niecierpliwość: zbyt szybko wykładają karty na stół, gubiąc swój największy atut, czyli uroczą ambiwalencję. Kiedy już wiesz, co tak naprawdę oglądasz, wszystko sprowadza się do rutynowej wyliczanki: kto, kogo, czym, w co. Mało to zajmujące, bo Sawyer jest tu jedyną jako-taką postacią, a otaczają ją kartonowe figury z psychiatrycznego rozdzielnika: creepy pielęgniarz (Joshua Leonard), irytująca współpacjentka (Juno Temple), cyniczna pani dyrektor (Aimee Mullins). Dodajcie to tego bogaty arsenał cudownych zbiegów okoliczności i fabularnych mielizn, odejmijcie wiarygodność obrazu funkcjonowania jakichkolwiek instytucji, a wyjdzie Wam film, który zaprzepaszcza całą bogatą nadbudowę, by wyrobić byle szmirowatą normę. Jeśli ktoś tu faktycznie oszalał, to tylko i wyłącznie Soderbergh, twórca klasy A, który zaplątał się na blok B."
positive,8,"Chyba każda recenzja nowego obrazu Diaza powinna zaczynać się od rytualnej inkantacji – tak, to ten facet od pięcio-, sześcio-, ośmiogodzinnych walców filmowych. Filipiński człowiek-instytucja, zdobywca Złotego Lwa za ""Kobietę, która odeszła"", wybitny autor w czasach spadającego zaufania do artystycznego hermetyzmu, regularnie szarga nerwy i pośladki widzów największych międzynarodowych festiwali kina. Na pokazach Diaza ludzie wypijają po kilka kaw, wychodzą na obiad i kolację do pobliskich knajp, ćwiczą jogę, medytują albo po prostu chrapią.  Można się przed takim totalnym doświadczeniem filmowym wzdragać, można się do niego odnosić z wrogością – traktując jako przejaw nieuzasadnionego artystowskiego sadyzmu – ale jedno trzeba reżyserowi oddać: z żelazną konsekwencją, z dzieła na dzieło buduje własny, całkowicie osobny model kina. I nie jest to wbrew pozorom żadne ""przyrodnicze"" slow cinema o ludziach płynących czółnem z punktu A do punktu B. Wręcz przeciwnie, estetyka Diaza to trauma, śmiercionośne żarna historii, lament nad otwartymi grobami, po którym następuje długo wyczekiwane, wizualne katharsis. W ""Season of the Devil"" – mimo metrażu (234 minuty), wypatrywanym na Berlinale z nadzieją na przełamanie kiepskiej repertuarowej passy tegorocznego festiwalu – Filipińczyk z jednej strony pozostaje wierny swojemu stylowi, z drugiej – idzie jeszcze dalej w eksperyment (o czym napiszę już niedługo). Odmalowuje całą paletę skrajnych emocji, zestawia ze sobą statyczne, niebywale gładkie i czyste obrazy, egzorcyzmuje azjatyckie demony, bez oporów rozmawia z duchami. Przeszłość splata się u niego z teraźniejszością, a dobro i piękno – z cierpieniem.   Trzeba też powiedzieć, że filmów Diaza raczej się nie ogląda, ale się w nich JEST. Otwartość na ""pożerające"" rzeczywistość, wolno płynące obrazy – czasami jest ich raptem kilkanaście albo kilkadziesiąt – to podstawowy i w zasadzie jedyny warunek, jaki reżyser stawia przed widzami. Nie trzeba się wcale orientować w politycznych i historycznych zawiłościach Filipin, żeby czerpać przyjemność z tych wszystkich niesamowitych światłocieni czy kadrów tak symetrycznych, że każdy z nich mógłby obsłużyć inną wystawę współczesnej fotografii artystycznej. Tym niemniej, ""Season of the Devil"" to także kino do szpiku kości polityczne. Już na wstępie Diaz oznajmia, że film oparty został na prawdziwych wydarzeniach i dedykuje go ""swoim przyjaciołom"". Historia dzieje się pod koniec lat 70., w czasach dyktatury prezydenta Ferdinanda Marcosa, a motywem przewodnim jest utworzenie CHDF, słynącej z brutalności grupy zbrojnej, której głównym celem miało być tłumienie w zarodku wszelkich odruchów buntu społecznego. U Diaza paramilitarnych reprezentują trzy postacie-figury: brutalny mężczyzna z oszpeconą twarzą, fanatyczna kobieta w mundurze i dyktator o podwójnym obliczu – z przodu szaleniec wykrzykujący nienawistne hasła, z tyłu poważny intelektualista w okularach. Rządy terroru szerzą się wśród ludu nie tylko dzięki brutalnej sile – gwałtom, morderstwom i konfiskacie mienia – ale także za sprawą podsycanych zabobonów, szerzenia oszczerstw i mitów na temat przeciwników politycznych. Diaz zabiera nas do opanowanego przez paramilitarnych miasteczka Ginto, gdzie – wbrew woli katów – klinikę otwiera idealistycznie nastawiona młoda lekarka, Lorena Haniway. Równolegle śledzimy losy jej porzuconego męża – poety Hugona – który, jak to u filipińskiego reżysera zwykle bywa, z tęsknoty i zgryzoty powoli stacza się na samo dno i zaprzyjaźnia z butelką. To właśnie on – wraz z kobietą oskarżoną o uprawianie czarów i wygnaną na rubieże Ginto – będzie naszym głównym przewodnikiem po piekle zradykalizowanego, fanatycznego populizmu.  I teraz zapowiadana niespodzianka: ""Season of the Devil"" jest... operą. A dokładniej, jak twierdzi sam Diaz, ""rock operą"" (chociaż moim zdaniem bardziej pasuje do niej określenie ""folkowy eksperyment""). Wszystkie kwestie zostały przez aktorów odśpiewane i to w dodatku a capella (ostrzejsza muzyka pojawia się dopiero w trakcie napisów), a postaci Hugona towarzyszy siedząca z boku kobieta-narratorka – figura chóru – która wygłasza rodzaj poetyckiego komentarza do filmowych wydarzeń. Napisane przez Diaza utwory mają żałobny, melancholijny charakter – są wołaniem o sprawiedliwość, o pamięć dla ofiar terroru, o codzienny spokój; to zaklęcia odpędzające demony historii, lecz także miłosne wyznania, polityczne odczyty, nienawistne klątwy. Powracają w nich te same słowa czy nawet całe wersy, czasami przechodząc w rytmiczne zawodzenie albo – jak u paramilitarnych – w opętane, złowieszcze ""la, la, la"". Repetycje nie są przy tym jakimś pustym zabiegiem stylistycznym, ale współgrają z tym, co Diaz próbuje nam przekazać na poziomie idei. Reżyser mówi mniej więcej tyle: historia lubi się powtarzać, zatacza błędne koła, a ludzie zapominają o doznanym i wyrządzonym złu (podobnie brzmią słowa jednej z filmowych piosenek: ""człowiek nigdy się nie uczy"").   W ""Season of the Devil"" nie ma już krygowania się z własnym krytycznym stosunkiem do współczesnych Filipin – obraz Diaza jest jedną wielką aluzją do populistycznych rządów prezydenta Duterte. Przede wszystkim – do jego ""niekonwencjonalnych"" metod zwalczania problemu uzależnienia od narkotyków, czyli do ulicznych egzekucji dilerów i narkomanów, bez uczciwego dochodzenia czy choćby namiastki wyroku sądowego. Tabliczki, które filmowi paramilitarni przypinają swoim ofiarom (z napisem: ""Jestem rebeliantem, nie naśladuj mnie""), to przecież dokładnie te same narzędzia piętnowania i budzenia uprzedzeń, co te stosowane przez zupełnie współczesnych bojówkarzy Duterte (ci piszą z kolei: ""Tu leży ćpun""). Wąż historii – nie tylko w fantazjach filmowców, lecz całkowicie realnie – właśnie ponownie zjada własny ogon, a Diaz nabiera coraz większej odwagi cywilnej. Na Berlinale przyjechał z filmem spełnionym na wielu poziomach – arcydziełem monochromatycznej fotografii (standard), udaną operacją na dźwięku i słowie, zaangażowanym politycznie traktatem, wziernikiem w krwawą historię Filipin. To chyba wystarczający powód, żeby przełamać strach przed bolącym tyłkiem i wolno płynącym czasem i na cztery godziny zamieszkać w tych wybitnie autorskich kadrach. Dać im się pożreć. W końcu język obrazów jest podobno najbardziej uniwersalnym z języków. Łatwiejszej do zdekodowania wiadomości z dalekiej azjatyckiej gehenny możemy już nigdy nie dostać. Czytajmy więc z uwagą. "
positive,6,"Pustynny krajobraz, trzech kowbojów na koniach zauważa pozostawiony pośrodku odludzia wózek inwalidzki. Podpis pod ilustracją: ""Nie martwcie się, pieszo daleko nie ucieknie"". To jeden z komiksowych żartów Johna Callahana, rysownika znanego z – jak głosi Wikipedia – ""poruszania wątków makabry i kalectwa"" oraz z notorycznej niepoprawności politycznej. Zatytułowany powyższym cytatem i opowiadający o Callahanie film Gusa Van Santa owych kontrowersji nie ukrywa. Widzimy, jak grany przez Joaquina Phoenixa Callahan chętnie pokazuje rysunki ludziom, zaczepia na ulicy obcych, bada reakcje – od salw śmiechu po steki wyzwisk pod swoim adresem. Ale choć nieżyjący dziś artysta lubił stawiać sprawę na ostrzu noża, nie bacząc na to, że ktoś może poczuć się obrażony, poświęcony mu film raczej nikomu nie ubliży. Mimo eterycznej, Vansantowskiej aury to dość klasyczne kino biograficzne.  ""Don’t Worry, He Won’t Get Far on Foot"" sytuuje się w filmografii reżysera gdzieś pomiędzy ""Paranoid Park"" a ""Obywatelem Milkiem"". Podobnie jak w ""Paranoid…"" Van Sant zbliża się tu miejscami do literatury strumienia świadomości: opowiada historię niechronologicznie, miesza płaszczyzny czasowe i splata w jedną kilka ram narracyjnych. Sam bohater kilkakrotnie relacjonuje w filmie swoje losy – a to podczas spotkania AA, a to na konferencyjnym panelu – reżyser zaś łączy te sceny, chwytając się powtarzanej przez niego za każdym razem anegdotki. Funkcję narracyjnego kleju pełnią też ilustracje Callahana, który często komponował swoje absurdalne gagi w oparciu o osobiste doświadczenia. Van Sant bierze to za dobrą monetę i zdaje się na montaż asocjacyjny: dany fragment biografii dowolnie przechodzi w scenę kreślenia rysunku, a ten z kolei ożywa w formie animowanej miniaturki. Wszystko oczywiście ma charakterystyczny dla reżysera wizualny oddech, zaklęte w kadrach ""babie lato"", trudną do nazwania poezję światła.  Zerwijcie jednak marzycielską pajęczynę, a znajdziecie w ""Don’t Worry..."" całkiem hollywoodzki schemat życiorysu artysty: od psychoanalitycznej fiksacji na postaci matki (Callahan został porzucony i adoptowany), przez wyboje nałogów i tragedii, po spełnienie w miłości, sztuce i generalnie w życiu. Dla walczącego z poczuciem odrzucenia i topiącego smutki w alkoholu bohatera bodźcem do wyjścia na prostą staje się wypadek samochodowy, w wyniku którego został sparaliżowany – nie na tyle jednak, by nie mógł chwycić flamastra i narysować jakiejś absurdalnej scenki. Postać Callahana – alkoholika, prowokatora, niepełnosprawnego; zarazem kontrowersyjnego artysty, jak i udręczonego wrażliwca – daje zatem pełne spektrum możliwości dla aktora-ciężarowca pokroju Joaquina Phoenixa. Tu właśnie wkracza powinowactwo z ""Milkiem"": ""Don’t Worry…"" to podobny film-pretekst do popisowego pierwszoplanowego występu. Oczywiście, Van Sant jest zbyt niepokorną duszą, by pójść w czysty oscarowy blichtr. Na ścieżce dźwiękowej Danny Elfman przeplata więc łzawe frazy pianinowego akompaniamentu wejściami jazzowego bandu à la późny Coltrane. Na drugim planie brylują zaś ikony muzycznej sceny indie: Kim Gordon, Carrie Brownstein i Beth Ditto. Wciąż jednak bliżej stąd do gali w Dolby Theatre niż do ""Słonia"" czy ""Gerry’ego"".   I nawet jeśli blichtru faktycznie brak, to czuć czasem szablon. Regulaminowe hollywoodzkie ""trzy akty"" sprytnie przepisano na program dwunastu odwykowych kroków, ale schemat pozostaje schematem. Przed wrażeniem rutynowego odhaczania kolejnych podpunktów ratuje film tylko montażowa inwencja Van Santa – oraz sama postać głównego bohatera. Phoenix gra tu coś pomiędzy abnegactwem ""Doca"" Sportello z ""Wady ukrytej"" a słodką nieporadnością Theodore'a z ""Her"" i – po swojemu – wchodzi w postać ""na całego"", gotów zarówno na chwile ciężkiej żenady, jak i słodkiej wzniosłości. Równie barwny jest Jonah Hill jako jego sponsor Donnie: hipisowsko-gejowsko-ekscentryczny; niby arogancki, ale i pełen empatii. Z obsady najsłabiej wypada (niestety!) Rooney Mara w niedogrzanej roli Annu, skandynawskiej stewardessy, która niczym anioł sfruwa z nieba, by pokochać głównego bohatera. Cóż, więcej ekranowej chemii mają tu nawet Phoenix i Jack Black (!) – ich duet potrafi nie tylko rozbawić, ale i autentycznie wzruszyć. Na każdy moment podobnego wyciskania łez przypada jednak jakiś szalony koncept rodem z ilustracji Callahana. Nieprzypadkowo najbardziej charakterystyczny obrazek z filmu to Phoenix na elektrycznym wózku pędzący ulicą niby jakiś niepełnosprawny pirat chodnikowy.     Koniec końców ""Don’t Worry…"" gładko wpisuje się w filmografię Van Santa. To kolejna jego opowieść o wypieraniu własnego potencjału: o człowieku, który zbłądził ze ścieżki talentu, uległ złudnym podszeptom ego i zamknął się przed światem w pełnej demonów głowie. Reżyser ""testował"" już takiego bohatera w wariantach pesymistycznych (napastnicy ze ""Słonia"" czy niby-Kurt-Cobain z ""Last Days"") oraz optymistycznych (Will Hunting z ""Buntownika z wyboru"" czy duet Jamal-Forrester z ""Szukając siebie""). Callahanowi bliżej oczywiście do tych drugich: udaje mu się przezwyciężyć powracający w filmach Van Santa konflikt jednostka-społeczeństwo. Po części dzięki swojej, testującej konwenanse, anarchizującej twórczości, a po części dzięki odwykowej grupie wsparcia, złożonej z rozmaitych wyrzutków i outsiderów, nazywanych pieszczotliwie ""świnkami"". ""Outside of society, that’s where I want to be"", śpiewała Patti Smith, wyrażając impuls kierujący również Vansantowskimi bohaterami. W ustach piosenkarki nie brzmiało to jednak nihilistycznie: ""outside of society, they’re waiting for me"", dodawała przecież. Czy owi ""oni"", którzy ""czekają"" na kolejnego outsidera w piosence Smith, nie przypominają aby tej przedziwnej komitywy freaków – kierowanych przez Donny’ego ""świnek""? W ich szeregach Callahan doświadczy zarówno akceptacji, jak i wymagań; odkryje i introspekcję i empatię; otrzyma nie tylko swoje prawa, ale i obowiązki. Czyżby społeczeństwo poza społeczeństwem było możliwe? Nie macie kogo spytać, spytajcie artystów.  "
positive,6,"""Nigdy tego nie zrozumiecie"", mówi do kamery, patrząc nam prosto w oczy, nastoletnia Kaja (Andrea Berntzen). To inscenizacyjny trik: zdanie jest wyrwane z kontekstu, a bohaterka w rzeczywistości zwraca się nie do nas, tylko do słuchawki telefonu, której początkowo nie widzimy w kadrze. Dziewczyna łamie więc tak zwaną ""czwartą ścianę"", ale nieświadomie: konwencja filmowego ""realizmu"" zakłada przecież, że tam, w świecie przedstawionym, żadnej kamery nie ma. I choć po seansie możemy zachwycać się ""maestrią zdjęć"", cała zabawa polega na tym, że rama kadru jest jednokierunkowym oknem do innego świata, zwyczajowo ""niewidzialnym"". A jednak nie sposób podczas oglądania ""Utøya 22. juli"" o tej ""przezroczystej"" kamerze zapomnieć. Postulująca impas poznawczy wypowiedź Kai jest bowiem początkiem trwającego ponad 70 minut nieprzerwanego ujęcia, operatorskiego popisu hardkorowej szwenkierki. ""Nigdy tego nie zrozumiemy"", mówi ustami swojej bohaterki reżyser Erik Poppe i zamiast owego rozumienia proponuje next best thing: pokazywanie.  Zanim jednak zaczniemy próbować cokolwiek rozumieć, zapoznajmy się z faktami. 22 lipca 2011 roku prawicowy ekstremista zdetonował bombę w centrum Oslo, a parę godzin później otworzył ogień do uczestników letniego obozu na wyspie Utøya, zabijając w sumie kilkadziesiąt osób. Film Poppego otwierają dokumentalne ujęcia eksplozji, po nich następuje zaś próba odtworzenia doświadczenia ofiar drugiego zamachu. Reżyser podąża ze swoją kamerą za Kają, inscenizując kilkadziesiąt minut z jej dnia: od banału obozowego poranka po terror desperackiej walki o życie. Od przekomarzanek z kolegami, kłótni z siostrą i jedzonych z uśmiechem gofrów, po chaotyczną ucieczkę przed zbliżającymi się odgłosami karabinowych wystrzałów. Jeden do jednego, bez cięć (albo z cięciami ukrytymi w postprodukcji, co w zasadzie na jedno wychodzi), w ""realistycznym"" roztrzęsieniu, z ideałem ""immersji"" na sztandarze.   Gdyby ""rozpisać"" ""Utøyę…"" na inne filmy, trzeba by przywołać ""Victorię"" Sebastiana Schippera (jako podobny operatorski wyczyn), ""Syna Szawła"" (jako podobną, ""gorącą"" relację z ""nieopisywalnego"" piekła na ziemi), i, oczywiście, Vansantowskiego ""Słonia"". Jest również w filmie Poppego silny komponent ""growy"", coś bliskiego poetyce Third Person Perspective z kamerą wiszącą wiernie nad głową bohaterki, raz biegnącej, raz czołgającej się, raz zwiniętej w kłębek. Gotowość reżysera (i operatora) do tarzania się w błocie razem z nią, do łowienia grudek ziemi na jej twarzy bądź wlepiania się w uciekający tył jej głowy to jednak nic nowego. Tak przecież wygląda kinowy ""realizm"" po, dajmy na to, ""Szeregowcu Ryanie"" i ""Blair Witch Project"". Realizm, w którym operatorskie brudy konotują ekranową prawdę, a im bardziej się trzęsie, tym bliżej niedoskonałej, ""rzeczywistej"" rzeczywistości. To taki rodzaj reżyserskiego triku retorycznego (interpretacja cyniczna) albo metafory (interpretacja optymistyczna): manifestujesz kryzys epistemologiczny, rozkładasz ręce, demonstrując, że ""cóż ja mogę, to tylko kamera"", po czym heroicznie ową kamerę włączasz, owiany estymą ""mówiącego, jak jest"".   Poppe jednak – w co najmniej dwóch momentach – przełamuje tę pozę. Raz, z sukcesem, gdy w kadrze pojawiają się kłęby kolorowego dymu; niby ""wytłumaczalne"", ale tak czy inaczej wnoszące do historii pierwiastek surrealistycznej niesamowitości. Drugi raz, już bez sukcesu, gdy ""kamera"" sama z siebie, nie podążając akurat za żadnym z bohaterów, ""pada"" na ziemię, po czym ""w panice"" zaczyna… rozglądać się na boki. Pierwszy z tych momentów (paradoksalnie) wzmacnia wiarygodność świata przedstawionego. Drugi natomiast burzy iluzję: obnaża fakt, że oglądamy to wszystko za pośrednictwem obiektywu, a operujący tymże obiektywem ktoś bardzo się stara ""realistycznie"" trząść. Co prowadzi nas z kolei do kwestii etycznej, do pytania, czy cała ta ekwilibrystyka jest aby na pewno uprawniona.   Bez kontrowersji się nie obejdzie, ""Utøya 22. juli"" z pewnością sprowokuje oskarżenia o eksploatację. Nie do końca słuszne: Poppe bowiem usilnie stara się okazać respekt. Jego manifest poznawczego impasu mimo wszystko wydaje się szczery – nawet, jeśli twórca podchodzi do sprawy inaczej niż swego czasu Gus Van Sant. Nic dziwnego. Filmową medytację Amerykanina zainspirowała filozoficzna przypowieść: oto ślepcy próbują opisać słonia, chociaż każdy z nich może nazwać zaledwie dotykaną przez siebie część ciała zwierzęcia. Stąd wzięła się w filmie Van Santa mozaikowa struktura przeplatających się punktów widzenia – bez aspiracji do definitywnych odpowiedzi. Poppe wybiera zaś tylko jedną perspektywę – perspektywę Kai. Dziewczyny, o której dowiadujemy się bardzo niewiele: że potrafi śpiewać, że marzy o zostaniu politykiem, że siostra ma do niej pretensje o bycie ""tą idealną"". Widzimy ją w odruchach empatii, heroizmu, paniki; wielkości i małości. To po prostu normalna dziewczyna, wrzucona w nienormalną sytuację. Ale – inaczej niż w ""Słoniu"" – w sytuację prawdziwą. Van Sant inspirował się autentycznymi wydarzeniami (masakra w Columbine), sam jednak – ostrożnie – zainscenizował fikcyjną strzelaninę w fikcyjnej szkole. Poppe tymczasem proponuje rekonstrukcję konkretnego wydarzenia. Ustanawia więc inną relację z pozaekranową prawdą i bierze na swoje barki ciężar (prawdopodobnie) jeszcze większej odpowiedzialności.  Ciężar, który, wydaje się, raczej udźwignął – chociaż głównie dzięki unikom. Poppe nie próbuje bowiem zgłębić istoty zła (zaiste: ""nigdy tego nie zrozumiecie""), nie chce wnikać w przyczyny masakry, znacząco przemilcza nawet nazwisko zamachowca. Samego napastnika widzimy zresztą w filmie może ze dwa razy, majaczącego jedynie gdzieś na horyzoncie. Bilans moralny wychodzi na plus: przemoc jest tu chłodna i okrutna, pornografii cierpienia brak, kamera nie zagapia się na śmierć, odwraca od niej wzrok, podąża za życiem. Reżysera interesuje przede wszystkim chwytanie czystej grozy, pokazywanie, jak bohaterowie walczą ze sprzecznymi impulsami; jak w obliczu zagrożenia zachowuje się społeczność. Wszystko ładnie – tym bardziej że Poppe nie daje się też porwać publicystycznej pokusie, by przekuć tragedię w jakąś nachalną alegorię naporu brutalnego konserwatyzmu. Gorzej, że – choć jego film ogląda się świetnie – nie widzę tu nic więcej niż ot, prosty ekranowy wyzwalacz atawizmów. Zapędzeni przez twórcę na, jak to się mówi, krawędź fotela, ulegamy tu przecież najbanalniejszemu z mechanizmów, a cała nasza refleksja sprowadza się do niewyrafinowanego ""co bym zrobił na ich miejscu"". Wychodzi z tego byle ""skradanka"", maszynka kinowych atrakcji podszyta frazesami, że zło jest złe, a w trudnej sytuacji jest trudno. Niestety: etyka i rzemiosło to czasem za mało, by objawiła się prawdziwa sztuka. Z całego słonia mamy tylko nogę."
negative,3,"Na początek mała laurka. Jeśli miałbym wytypować najbardziej wyrazistą współczesną aktorkę Starego Kontynentu, byłaby to niewątpliwie Isabelle Huppert. Francuska gwiazda z największego przeciętniaka potrafi wykrzesać magnetyczną energię – bywała już zimna i wyrachowana, kusząca i nieporadna, delikatna i refleksyjna. Równie dobrze czuje się w wannie wypełnionej pianą, co w dopiętej na ostatni guzik garsonce; w roli uwodzicielki, co twardej szefowej. Zapytana podczas berlińskiej konferencji prasowej, w jaki sposób udaje jej się osiągać taki poziom seksapilu bez epatowania nagością, wypaliła z właściwą sobie swadą: ""Pana definicja erotyzmu musi być chyba jakaś pokręcona"". Tym bardziej trudno pogodzić się z faktem, że ""Eva"" – najnowszy film z jej udziałem – to typowe kino zmarnowanej szansy. Wyczekiwana na Berlinale z wypiekami na twarzach – głównie ze względu na Huppert, ale też obiecujące nazwisko reżysera, Benoîta Jacquota – pozostawiła po sobie wrażenie niesmaku, hucpy obliczonej na poklask festiwalowej publiczności. Mając do dyspozycji wyjątkowy talent aktorski, Jacquot nie wyszedł poza postmodernistyczną grafomanię, pełną płaskich aluzji do psychoanalizy i bezsensownie pourywanych wątków.  Trudności pojawiają się już na etapie podążania za historią, rozgraniczenia, co jest tu jawą, a co snem; co reprezentuje ""fikcję w fikcji"", a co istnieje na pierwszym poziomie narracji. ""Eva"" to adaptacja powieści Jamesa Hadleya Chase'a z 1945 roku, literatury w dużym stopniu autotematycznej, skupionej na samym doświadczeniu pisania, temacie kryzysu twórczego. Filmowy prolog buduje aurę tajemnicy, pozwala domniemywać, że wszystko, co za chwilę zobaczymy, jest wytworem narcystycznych fantazji bohatera. Zaczyna się od śmierci brytyjskiego pisarza – Bertrand (Gaspard Ulliel), jego opiekun i prawdopodobnie chłopak do towarzystwa, przywłaszcza sobie rękopis najnowszej, jeszcze niewydanej drukiem komedii wpływowego denata. Po reżyserskim cięciu oglądamy już zupełnie inną, alternatywną rzeczywistość – niedawny żigolak jest obecnie święcącym triumfy dramatopisarzem, ""autorem"" zaledwie jednego, ale za to wybitnego tekstu. Otacza się drogimi przedmiotami, stylizuje na intelektualistę, u boku ma piękną blondynkę, a w środku – wstydliwą tajemnicę. Jako wirtuoz mimikry, Bertrand świetnie sobie radzi z odgrywaniem roli pisarza-celebryty, nie potrafi jednak sklecić choćby dwóch literacko poprawnych zdań. Tymczasem wydawca czeka na kolejną sztukę, a w patologicznym kłamcy rodzi się niezrozumiała potrzeba dalszego brnięcia w samooszustwo. Inspiracji zaczyna poszukiwać w burzliwej znajomości z luksusową prostytutką (Huppert). Eva jest nie tylko błyskotliwa, ale także wyjątkowo pewna siebie – jednakowo dobrze czuje się w pięciogwiazdkowym hotelu, obskurnym moteliku na godziny i cudzym domku w górach. Bertrand wykorzystuje więc kobietę w charakterze łatwo dostępnej ""materii twórczej"", nie bacząc, że cierpi na tym jego relacja z młodą i piękną narzeczoną.   Ciężko właściwie powiedzieć, kogo gra w tym filmie Huppert. Muzę pisarza? Uosobienie lęku przed silnymi, kastrującymi kobietami? Projekcję perwersyjnych męskich pragnień? Zwyczajną dziwkę? Ta widzowska konfuzja nie jest raczej efektem świadomego aktorskiego kamuflażu, lecz nijakości postaci. Chciałoby się powiedzieć, że aktorka odgrywa tutaj różne warianty samej siebie – od ""Pianistki"" po ""Elle"" – bo po prostu nie ma innego wyjścia. Jacquot nie zaproponował dla niej żadnej wyrazistej ramy i żadnej wiarygodnej sytuacji – nie wiemy na przykład, dlaczego aktorka w jednej scenie wije się w wannie z bąbelkami, a w następnej wymachuje pejczem. Jest jak gwiazdka kina erotycznego, seksowna figurka z fantazji, którą można dowolnie ""urabiać"", stylizować i wklejać w kolejne luźno ze sobą powiązane fragmenty na zasadzie wisienki na torcie, ładnego obrazka do brzydkiego tła.  Cały film przypomina zresztą chaotyczną rozsypankę – Bertrand ugania się po mieście za Evą, a my wczołgujemy się na coraz wyższe piętra jego obsesji: toksycznej, skrajnie (auto)destrukcyjnej, lecz, zważywszy na konsekwencje, słabo umotywowanej. Dlaczego bohatera ciągnie do tej starszej kobiety jak ćmę do nagiej żarówki? Czy w Huppert widzi kwintesencję prawdziwej sztuki – wyzwolonej, niezależnej, pełnej skrajności – do której nigdy nie będzie miał talentu? A może jest to zakamuflowana wiadomość od Realnego, że oto czas już się obudzić z narcystycznego snu i porzucić fantazje pobudowane na cudzej krzywdzie? Tajemnice gęstnieją z minuty na minutę, budząc emocje letnie niczym woda w polskim kranie. ""Eva"" próbuje się kilkukrotnie skończyć, ale jakoś nie może. Kiedy finał – absurdalny i wymęczony – wreszcie nadchodzi, zostajemy sam na sam z twarzą Huppert na stopklatce. Aktorka wygląda na zawstydzoną. Tak jakby próbowała odczytać nasze myśli i zapomnieć o wszystkim, co przed chwilą przetoczyło się po ekranie. I nawet jeśli to tylko projekcja mojego rozczarowanego umysłu i żadnej stopklatki ani żadnego wstydu nie było – dokładnie takie zakończenie chciałbym tu widzieć. "
positive,5,"Gang przemierzający wschodnią Ukrainę, uciekinierzy ścigani przez służby imigracyjne, kobieta rozgryzająca specyfikę odizolowanej społeczności Tolfarów, a teraz wolontariusze zmierzający z pomocą do Donbasu. Podróż – w długich ujęciach i niezmiennie w stronę piekła – trwa. W kinie Sharunasa Bartasa wydaje się ważniejsza od samego celu.        Andrzej Chyra           Vanessa Paradis    Rokas (Mantas Janciauskas) i Inga (Lyja Maknaviciute) ładują paczki na ciężarówkę i ruszają w trasę – z Litwy, przez Polskę, na Ukrainę. Nie wiadomo, co nimi kieruje – altruistyczny impuls, potrzeba młodzieńczej przygody, aktywizm, nieistotne. Droga wiedzie przez luksusowy hotel oraz strażnicę wojskową na samą linię frontu. Tam Bartas wykłada kawę na ławę: choćby milion atletów zjadło milion kotletów, a w ogniu konfliktu wykuła się jakaś prawda o ludzkiej naturze, żadna narracja nie oswoi wojny, nie pozwoli nam jej zrozumieć.   ""Szron"" to przedziwny stop publicystki, poetyckiego filmu drogi i alegorycznej opowieści o pędzie ku śmierci. Bartas wie, jak składać podobne kontrasty do kupy i opowiadać historie, w których to, co indywidualne, będzie odbiciem zbiorowego losu. Motyw kukiełki, człowieka sterowanego przez historię, który pojawił się po raz pierwszy w jego wczesnym dokumencie ""Pamięć minionych dni"", powraca w ""Szronie"" jako centralna metafora, cały ostatni akt zbudowany jest wokół niej. Kiedy okazuje się, że kule nie fruwają zgodnie z logiką kina akcji, a romantyczna wizja Majdanu pozostała w zachodnich serwisach informacyjnych, jest już za późno. Za pojęciem ""tragicznych bohaterów"" kryją się głupcy, a ""fatum"" to ignorancja, która prowadzi do grobu.          Lyja Maknaviciute,  Mantas Janciauskas    Biorąc pod uwagę, jak doskonale Bartas puentuje tę opowieść, nie potrafię zrozumieć, dlaczego tak niedbale wszył warstwę publicystyczną w narracyjną tkankę swojego filmu. Kluczowa sekwencja rozgrywa się we wspomnianym hotelu w Dniepropietrowsku, gdzie Rokas oraz Inga spotykają zagranicznych dziennikarzy. Jako że ci ostatni, sącząc wino i zagryzając serek, plotą banały na temat życia i śmierci w Donbasie, siłą rzeczy Bartas musi odpłacić im pięknym za nadobne. Jego krytyka wydaje się niepotrzebna z dwóch powodów (pomijając epizod obsadzonej według tajemniczego klucza Vanessy Paradis): po pierwsze, rozbija dramaturgiczną integralność całej historii (to chyba najdłuższa sekwencja w filmie), a po drugie, w kinie, w którym każda scena krzyczy ""oto rzeczywistość boleśnie weryfikująca wyobrażenia!"", jest niepotrzebną tautologią.   Sam Rokas, podobnie jak jego towarzyszka, jest postacią płaską jak kartka papieru, co pomimo alegorycznej formuły muszę zaliczyć na niekorzyść filmu. Chociaż ""Szron"" opowiada o wojnie, której nie można nazwać, o żywiole chaosu, którego nie sposób okiełznać słowami, przydałoby się w nim odrobinę empatii i ciepła, przynajmniej w stosunku do bohaterów. W końcu zanim dotrzemy na front, a nasze kolana ugną się pod ciężarem niewypowiedzianej tragedii, czymś musimy się w kinie zająć. "
positive,6,"Paradoks odwyku i innych systemów terapeutycznych polega na tym, że dobijają się do głębokich prawd drogą zrytualizowanego banału. A raczej czegoś, co na pierwszy rzut oka brzmi jak banał, albo wręcz indoktrynacja. Stąd już niedaleko do religii czy sekt, które przecież, pod pewnymi względami, również są po prostu rozbudowanymi systemami terapeutycznymi. Nie strzelajcie: oczywiście, że upraszczam, ale właśnie o owo uproszczenie tu idzie. Postawcie się w sytuacji zagubionego nieszczęśnika, nieco za bardzo przyzwyczajonego do jakiejś wyniszczającej jego organizm substancji, który trafia nagle na odwyk. Oczywiście, że przy pierwszym kontakcie z detoksową filozofią zinterpretuje on ją niczym wulgarny akt inwazji na swoją podmiotowość. Cédric Kahn w ""La prière"" pokazuje właśnie taki przypadek, ciekawie dokumentując newralgiczne momenty procesu wychodzenia z nałogu, pokazując, jak przeplatają się relacje wiary i uzależnienia.  Thomas (Anthony Bajon) to dwudziestokilkuletni narkoman, który zostaje przywieziony do ośrodka dla młodych chłopaków walczących z nałogiem. W położonym gdzieś na francuskiej prowincji domostwie umęczone dusze leczy się, aplikując im końską dawkę ascezy. Najpierw golą ci głowę, potem wyganiają na mróz, byś przerzucał ziemię na pobliskich polach, a wieczorem zapraszają do padnięcia na kolana przy wspólnej – tytułowej – modlitwie. Kuracja metodami AA wzmocniona jest tu stelażem religii: dwanaście kroków stawiasz w asyście Jezusa. Thomas pozostaje sceptyczny, zwłaszcza że, kiedy już miną mu drgawki narkotykowego głodu, zaczyna się terror surowego regulaminu, żmudnej codziennej rutyny i przymusowej wzajemnej życzliwości. Pierwszy odruch chłopaka to zatem ucieczka: po trzech tygodniach ma się za wyleczonego i chce dać nogę. Jego ścieżka do wyzdrowienia okaże się jednak dużo bardziej kręta, niż oczekiwał.  Kahn – reżyser, scenarzysta, okazjonalnie aktor – wpisuje się swoim filmem w bogatą tradycję, wciąż żywą we francuskim (czy francuskojęzycznym) kinie. Mamy w ""La prière"" charakterystyczny frankofoński realizm: chwytaną w surowych kadrach ekranową rzeczywistość, stonowaną paletę barw i paradokumentalną fakturę ""zwykłych"" twarzy, ni to ładnych, ni to brzydkich, normalnych. Ascetyczna forma przyłożona do opowieści o dotyku sacrum sugeruje powinowactwo z Robertem Bressonem, który nieustannie szukał przejawów świętości w konkrecie prostego ekranowego języka i nieprofesjonalnych aktorów. Od razu kojarzy się też François Truffaut i jego niespokojni chłopcy szamoczący się w okowach systemów edukacyjnych: Antoine z ""400 batów"" czy Victor z ""Dzikiego dziecka"". Kahn ma w sobie podobną do Truffauta gotowość podążania za bohaterem w jego odruchach buntu, naiwności, impulsu. Nawet jeśli Thomas ewidentnie błądzi, reżyser nie patrzy na niego protekcjonalnie, idzie z nim krok w krok.  Ta bliskość jest intrygująca, bo nie pozwala spocząć widzom na laurach pewności: ""aha, to w tę stronę zmierza historia"". Odbiorczy dysonans, jaki odczuwamy, odzwierciedla konfuzję bohatera, wciąż przepoczwarzającego się na naszych oczach, regularnie podważającego przekonania jeszcze wczoraj uznawane za pewniki. Momentami można wziąć ""La prière"" za fabułkę oświatową, jakiś ""odwykowy"" film instruktażowy. Chwilę potem mamy wrażenie oglądania ewangelicznej czytanki o cudzie błogosławieństwa. Chyba niesłusznie. Kahn – niczym Thomas – po prostu testuje kolejne narracyjne protezy, kolejne drogowskazy do uzdrowienia. Dlatego flirtuje też z ikonografią religijnego kiczu, zarazem biorąc ją w nawias. Przykłady? Podczas teatralnej próby odpustowego przedstawienia o zmartwychwstaniu Łazarza nagle… przewraca się scenografia. Wkrótce ośrodek odwykowy odwiedza jego założycielka, grana przez Hannę Schygullę siostra Miriam, która wydaje się postacią dobrotliwej-do-stopnia-niezamierzonej-parodii zakonnicy. Mimo to scena jej intymnej rozmowy z Thomasem ujawnia intrygująco ambiwalentną twarz religii: kobieta najpierw brutalnie policzkuje chłopca, zarzucając mu nieszczerą modlitwę, a zaraz potem tuli go matczynym gestem, rozklejonego niczym dziecko. Kiedy wreszcie chłopak doznaje momentu autentycznego olśnienia, reżyser inscenizuje ów moment w pobliżu głazu przypominającego ten, spod którego wychynął Łazarz chwilę przed zawaleniem się dekoracji. Uczucia, wrażenia? Zdecydowanie mieszane.  Żeby nie było: Kahn jest pełen szacunku dla uzdrowicielskiej mocy wiary, pozostaje jednak podejrzliwy wobec nadgorliwej gotowości do ogłaszania kolejnych cudów. Robi to jednak subtelnie, z szacunkiem: nie ma tu ani świętoszkowania, ani zgrywy. Jest za to czułość na przygodność rzeczywistości, na przypadkowość kolejnych życiowych zwrotów. Reżyser pokazuje, że ścieżek wyjścia z nałogu jest wiele – dewocja, przyjaźń, wyrzeczenie, altruizm, miłość – i że nie muszą się one nawzajem wykluczać. Ale ostrzega zarazem, że wyniesiony z ośrodka system nie zawsze wystarcza, by ułożyć sobie życie na zewnątrz, w ""prawdziwym świecie"". Pokazuje też, jak nałóg może zostać zastąpiony innym uzależnieniem, choćby uzależnieniem od… wiary. W ""La prière"" widzimy odruch mutujący powoli w twardy pogląd - to opowieść o tym, że głębokie przekonania biorą się czasem z zawziętej autohipnozy. Pytanie: gdzie kończy się desperacka autosugestia, a zaczyna autentyczna, czysta wiara? I czy jest jakaś różnica?"
negative,4,"Tytuł mnie zachęcił – ""The Real Estate"" (""Nieruchomość"") zapowiadał albo kawałek o bajecznie bogatych i zepsutych właścicielach luksusowych apartamentów, albo dramat społeczny z ""czyścicielami kamienic"" w rolach głównych. I jeśli szwedzka produkcja rzeczywiście traktuje o nienasyconej żądzy posiadania, to trudno jej treściową i formalną wsobność uznać za coś więcej niż robienie dobrej (festiwalowej) miny do zdecydowanie złej gry. Mamy tutaj do czynienia z trudną do ogarnięcia i porządnego dookreślenia huśtawką stylistyczną – od slow cinema przez surrealizm i psychodelię aż po twór horroropodobny. Transowa muzyka dudni, zimne światła pulsują, dźwięki i kolory na przemian wyostrzają się i słabną. Wystarczy do tego dodać zbliżenia na pomarszczone, zniekształcone upływem czasu ciała i mikstura zwana ""seksownym kinem arthouse'owym"" gotowa. Nudą tchnie już od progu.   Zaczyna się jak typowa hollywoodzka opowieść o powrocie córy marnotrawnej na ojczyzny łono, ale nakręcona w zwolnionym tempie i w surowym, dokumentalnym stylu. 68-letnia Nojet przybywa do Sztkoholmu na pogrzeb ojca – raczej nie z sentymentu i z głową okrytą żałobnym welonem, lecz dla szybkiego dealu: tata zostawił jej w spadku budynek mieszkalny w centrum miasta. Kobieta najchętniej od razu zrzuciłaby z siebie kłopotliwy balast i sprzedała nieruchomość deweloperom, jednak w szwedzkiej ""socjaldemokracji totalnej"" (jak powiedziałby zapalony libertarianin) rzeczy na ogół nie bywają takie proste. Po pierwsze, budynkiem od lat opiekuje się przyrodni brat Nojet do spółki ze swoim gamoniowatym synem pijakiem. Panowie mają własny pomysł na politykę mieszkaniową (swoją drogą, z punktu widzenia interesu społecznego – całkiem dobry) – zazwyczaj unikają podpisywania legalnych umów z lokatorami, a całe siódme piętro wynajmują ludziom z różnych względów wykluczonym ekonomicznie: imigrantom, biednym studentom, samotnym matkom. Po drugie – i o wiele ważniejsze – kłopotem są sami mieszkańcy – w myśl szwedzkiego prawa, właściciel nie może ich sobie ot tak, z dnia na dzień, wyeksmitować na bruk i to nawet jeśli umowy podpisywali magiczną różdżką, a czynszu nie płacą od lat (z polskiej perspektywy – bomba!). Nojet uruchamia więc maszynkę prywatnych kontaktów – uwodzi, przeklina, pije drinki i strzela z karabinu – byle tylko odzyskać to, co do niej (w teorii) należy.   Brzmi to wszystko nieomal jak antyczna tragedia o cierpieniach mieszczańskiej klasy posiadaczy i chyba tym w istocie miało być. Trudno wyczuć, jaka ideowa tonacja bierze w ""The Real Estate"" górę. Czy reżyserom chodzi bardziej o karykaturalny portret starszego pokolenia Szwedów – chciwych i zakochanych w idei ""społecznej użyteczności"" – czy może raczej o dowartościowanie jednostki zapędzonej w kozi róg przez roszczeniowe społeczeństwo i niemądre państwo? Na poziomie wizualnym i emocjonalnym dominuje poczucie zaszczucia. Nojet błąka się po labiryntowych klatkach schodowych, przepytuje lokatorów, zagląda do szemranych klubów, pojawia się na próbie jakiegoś musicalu o bezdomnych (reżyseruje prawnik rodziny, postać jakby żywcem wyjęta z filmów Kaurismäkiego). W półmrokach, oblana sztucznym światłem, zbyt często filmowana pod dziwnymi kątami albo w zbliżeniach, kobieta wygląda i zachowuje się tak, jakby ściany miały za chwilę wypuścić konary i zamknąć ją w śmiertelnym uścisku. Z drugiej strony, widać w ""The Real Estate"" swego rodzaju odwagę w przyjmowaniu podwójnie wykluczonej perspektywy: kobiecej i starczej. Nojet pozostaje w centrum wizualnej uwagi, a wraz z nią – ciało i seks, zazwyczaj skrzętnie ukrywane przed okiem tresowanym w pozytywnym waloryzowaniu tego, co młode i powabne. Jej życiowe wybory, poglądy, zachowania i odzywki nie pokrywają się z utartymi schematami przedstawienia starości. To zmęczona kobieta, a jednocześnie wyuzdana femme fatale, modliszka, która na zagrożenia reaguje wybuchami agresji. Gniew jakoś do tego pomarszczonego, sfatygowanego ciała pasuje, dodaje mu młodzieńczej werwy – jak w jednej z najbardziej surrealistycznych scen filmu, kiedy Nojet – pośród sielskiego, leśnego krajobrazu – pruje z karabinu maszynowego w stronę horyzontu.   Czy chodzi tu o to, że szwedzką utopię posadowiono na beczce prochu i prędzej czy później jakiś gwałtowny ruch wyzwoli latami tłumioną agresję? A może Nojet to po prostu chciwa baba – krwiopijczyni, która gardzi ludzkim nieszczęściem, a wykluczenie to dla niej synonim nieudolności? Trudno powiedzieć, bo takich sugestywnych momentów jest w ""The Real Estate"" jak na lekarstwo. Przytłaczająca większość obrazu grzęźnie w seksownym półmroku – postrachu wszystkich wielkich festiwali filmowych. I, doprawdy, jeden aktorski popis całej reszty z tego bagna nie wyciągnie. "
positive,8,"""Miód dla dakini"" przywędrował do Polski aż z Bhutanu. Warto odnotować, że ostatni raz wytwór tamtejszej kinematografii gościł u nas na ekranach dekadę temu. Może to w równym stopniu świadczyć o hermetyzmie bhutańskich filmów jak i niskiej wydajności ich autorów (w malutkim państwie kręci się zaledwie kilka tytułów rocznie). Reżyserski debiut Dechen Roder warto jednak obejrzeć z tych samych powodów, dla których warto czasem wybrać się do egzotycznej restauracji. Chodzi nie tylko o odkrywanie nowych smaków, ale również wystawienie własnych przyzwyczajeń na próbę, zanurzenie się w obcej kulturze i tradycji. W przypadku ""Miodu"" polska publiczność powinna mieć nieco ułatwione zadanie. Choć kluczową rolę odgrywają tu buddyjskie wierzenia i mity, a reżyserka od akcji ewidentnie woli medytację, całość utrzymana jest w znanej i lubianej konwencji kryminału.       Jamyang Jamtsho Wangchuk     Zaczyna się klasycznie. Stołeczny policjant Kinley (Jamyang Jamtsho Wangchuk) zostaje wysłany do miejsca, gdzie diabeł mówi dobranoc. Ma rozwikłać zagadkę zaginięcia przeoryszy lokalnego klasztoru. Zdaniem mieszkańców wioski w sprawę zamieszana jest tajemnicza piękność Choden (zjawiskowa Sonam Tashi Choden), która utrzymuje rzekomo  konszachty z siłami nieczystymi. Bohater, choć podchodzi do tych rewelacji z rezerwą, zostaje zmuszony przez przełożonego do śledzenia kobiety. Misja pod przykrywką ma nieoczekiwane konsekwencje. Szpiegując Choden,  chmurny funkcjonariusz wkracza w nieznany mu dotąd świat starożytnych bóstw na czele z tytułową dakinią - opiekunką i nauczycielką, a zarazem kusicielką, uosobieniem mrocznej seksualnej energii.           W filmie Roder ludzie oraz duchy egzystują obok siebie. To - cytując klasyka - widać, słychać i czuć. Widać, gdy Kinley co rusz natyka się na święte podobizny łypiące na niego z obrazów, ścian domostw oraz ruin. Słychać, kiedy w trakcie rozmowy z policjantem miejscowi oskarżają demony o wyschnięcie okolicznego źródła. Czuć, gdy bohater staje oko w oko z majestatyczną, spowitą aurą mistycyzmu przyrodą. Pomimo wyraźnych metafizycznych ciągot reżyserka nie zapomina na szczęście o świecie doczesnym. W tym zaś - jak to zwykle w kryminałach bywa - królują chciwość, korupcja, pożądanie i przemoc. Na łączniczkę między krainami śmiertelników i nieśmiertelnych wyrasta Choden, najbardziej ambiwalentna postać w filmie. Dziewczyna raz wydaje się egzekutorką bożych wyroków, kiedy indziej eteryczną feministką-ekolożką, wreszcie rasową femme fatale, która wodzi na pokuszenie pożądających ją mężczyzn.           ""Miód dla dakini"" tak jak jego bohaterkę można odbierać na kilka sposobów. Ktoś powie, że reżyserka-debiutantka traktuje sensacyjną intrygę jako punkt wyjścia do rozważań nad rolą kobiety w buddyzmie oraz  współczesnym bhutańskim społeczeństwie. Ktoś inny zwróci uwagę na bijący z filmu sprzeciw wobec brutalnej eksploatacji środowiska naturalnego. Kto wie jednak, czy w dziele Rodan najciekawsze nie jest po prostu intrygujące pożenienie ze sobą elementów charakterystycznych dla kina Wschodu (rozprzężona narracja, ciche kontemplowanie przyrody, duchowość) oraz Zachodu (postaci i wątki rodem z noir). Jedno jest pewne: miłośnicy oryginalnych filmowych połączeń powinni skosztować tego ""Miodu"". "
positive,6,"Rzecz, zdawałoby się, karkołomna: w jednym filmie zestawić ze sobą historie uchodźców z przeszłości i teraźniejszości. Christian Petzold lubi takie układanki, swoje obrazy buduje przede wszystkim z powidoków, nawarstwień, przenikających się porządków czasowych. Tak było w ""Feniksie"", gdzie główną rolę zagrały wojenne ruiny, fantazje o okupowanym przez Amerykanów Berlinie i – co chyba najważniejsze – lęk przed sobowtórem, przed realną utratą twarzy i symboliczną – tożsamości. W ""Tranzycie"" nie ma co prawda tej onirycznej, przesiąkniętej sztucznością atmosfery, są za to cienie traum, które stale krążą nad Europą i przypominają o jej mrocznej przeszłości. Karmią się powtórzeniem, bo żadnego końca historii nigdy nie było i nie będzie, a doświadczenie wygnania z ojczystej ziemi istnieje poza określonym czasem i geografią. Widma uciekinierów nawiedzają więc wciąż te same tułacze szlaki – poczekalnie w konsulatach, naczepy ciężarówek, wagony towarowe, ciasne, zajmowane kątem mieszkania. Albo wielkie porty, które – wczoraj i dziś – zapowiadają początek lub koniec czyjejś wędrówki – jak Marsylia w ""Tranzycie"".   U Petzolda francuskie miasto spełnia dwojaką funkcję: to przedsionek Europy i jednocześnie jej okno na świat. Marsylia jest nowym domem dla migrantów i uchodźców z dawnych kolonii, ale to również stąd – w czasie II wojny światowej i niemieckiej okupacji – odpływają statki pasażerskie do Ameryki Południowej i USA. Idealna sceneria, żeby pokazać przecinające się trajektorie ludzkich doświadczeń, wydobyć na wierzch splątaną sieć wygnań i powrotów, zrośniętych z europejskim lądem na dobre i na złe. Reżyser sięga w tym celu po literaturę – ""Tranzyt"" oparty jest na motywach powieści Anny Seghers, niemieckiej pisarki i działaczki lewicowej o żydowskich korzeniach. Wydana po raz pierwszy jeszcze w czasie wojny – w 1944 roku – opowiada historię paryskiej grupy emigrantów, uciekających w kierunku Marsylii przed inwazją nazistów. Georg eskortuje umierającego towarzysza z konspiracji – Heinza –  a w bagażu podręcznym ciąży mu dziedzictwo tragicznie zmarłego pisarza, niejakiego Weidela – manuskrypt nieukończonej książki, list od żony i dokumenty niezbędne do wydania meksykańskiej wizy. ""Bezpańska"" tożsamość nęci łatwą przyszłością i początkowo Georg rzeczywiście planuje skorzystać z cudzej szansy i za wszelką cenę wydostać się z Europy. Jednak im dłużej przebywa w nie swoich Ja – angażując się w sprawy Heinza i Weidela – tym silniejsza więź łączy go z własnymi alternatywnymi życiorysami. Utożsamienie kusi zwłaszcza w przypadku pisarza, bo Weidel, chociaż prawdopodobnie popełnił samobójstwo, wcale nie był typem uciekiniera. Miał kobietę, która zawsze gdzieś tam na niego czekała, a teraz może poczekać również na Georga.   Stawką filmowego ""Tranzytu"" nie jest przy tym nakreślenie realistycznego obrazu nazistowskiego terroru, ale przeprowadzenie bezpośredniej paraleli między losem ówczesnych europejskich uchodźców a najnowszą odsłoną kryzysu migracyjnego. I tutaj należą się Petzoldowi wyrazy szacunku – do wyznaczonego celu nie poszedł najkrótszą i najbardziej konwencjonalną drogą. Postawił raczej na strategię bliską teatrowi, zabieg wymagający wyjątkowego reżyserskiego wyczucia i przez to szczególnie wrażliwy na najdrobniejsze potknięcie. Chodzi o świadome posłużenie się anachronizmem, w sensie sparowania dwóch niepasujących do siebie porządków czasowych. Akcja filmu dotyczy wydarzeń z czasów II wojny światowej, ale sceneria jest już całkowicie współczesna. Nie oglądamy więc nazistowskich mundurów i głodnych owczarków niemieckich, lecz całkowicie ""opatrzone"" uniformy francuskich policjantów i służb celnych na tropie ""nielegałów"". Mało tego, część bohaterów dostaje nowe, pasujące do kontekstu tożsamości – jak wdowa po Heinzie, sportretowana jako uchodźczyni z Maghrebu, i jej małoletni syn,  których Georg odwiedza na zapuszczonym osiedlu socjalnym, jakby żywcem wyjętym z ""Imigrantów"" Jacques'a Audiarda.   Widać też niestety, że reżysera ta trudna konwencja ostatecznie przerasta i dociska do ziemi. Nakładając literackie schematy na publicystyczne realia, zaczyna lawirować między dwiema skrajnościami – przesadzoną ckliwością z jednej (wątek z synem Heinza i piłką nożną), a męczącą nostalgią z drugiej strony (romans z żoną pisarza). Największym przekleństwem ""Tranzytu"" jest właśnie jego rozbuchana literackość, całkowite ""nieokrzesanie"" przekładu – tak jakby tłumacz uznał, że język filmu uniesie każdą postać słowa pisanego. Co sekunda giniemy więc przytłoczeni deklamacjami trzecioosobowego narratora – literą tak potoczystą, że w jej nurcie giną końcówki nitek, których jeszcze nie zdążyliśmy sobie na dobre powiązać. Wciąż mamy mglistą świadomość, że stał tu jakiś port i że tułali się po nim jacyś biedni uchodźcy. Dokąd jednak chcieli dopłynąć – tego już zupełnie nie pamiętamy. "
positive,6,"""Zamarzło"", pisze Jacek Dukaj w ""Lodzie"", kiedy potencjał okoliczności – czy to historycznych, czy to interpersonalnych – nagle zamyka się i zasklepia w skorupę zbitej, nienaruszalnej formy. Metafora, którą polski pisarz wysnuł z ""radzieckiej"" symboliki odwilży/przymrozku (no i z Gombrowicza), pasuje jak ulał do twórczości Aleksieja Germana Juniora. Podobnie jak u Dukaja, i u niego wciąż brzmią głosy klasyków rosyjskiej literatury – nierzadko przywoływanych zresztą wprost, z nazwiska. Podobna jest też jego Rosja: utwardzona, na amen zamarznięta, czy to w postapokaliptycznej przyszłości z ""Pod elektrycznymi chmurami"" czy w latach 70. XX wieku z ""Dowłatowa"". W sumie nieważne, w jakiej epoce akurat toczy się akcja: German wciąż kręci jakby ten sam film, dokładając kolejny klocek do portretu rosyjskiego stanu ducha, takiego, jakim go widzi: ponadczasowego, i w tej ponadczasowości niezmiennie tragicznego.   Tym razem ciężaru rosyjskiej duszy doświadcza mieszkający w Leningradzie 1971 roku pisarz Siergiej Dowłatow. To postać tragicznie rozdarta niejako z urodzenia: zarazem Rosjanin, Ormianin (po ojcu) i Żyd (po matce). Do tego literat, który nie może doczekać się publikacji, bo jego kolejne rękopisy odbijają się od ściany cenzury. Czapa lodowa, co się zowie: aparat władzy nie życzy sobie ambiwalentnych treści. Jeśli Dowłatow chce pisać, może pisać – tyle że eskapistyczne peany na temat Spartan albo socrealistyczne agitki o heroicznym wydobyciu ropy. Ewentualnie reportaż z planu propagandowego filmu, w którym towarzysze przebrani za tuzy rosyjskiej literatury – Dostojewskiego, Tołstoja, Puszkina – wychwalają pod niebiosa czyn lokalnych stoczniowców. Przeszłość i przyszłość idą ręka w rękę: romantyzm, realizm, modernizm, socrealizm, jeden pies. Zamarzło.  U Germana, niczym w Germanowskiej Rosji, bez zmian: największą siłą jego kina pozostaje forma, w której niemożliwość zmiany brawurowo przepisana zostaje na wewnątrzekranową rzeczywistość. Wraz z operatorem Łukaszem Żalem (rozsławionym ""Idą"") reżyser inscenizuje zaklęty taniec ciał w przestrzeni. Wirują aktorzy, przechadzający się między kolejnymi planami; wiruje kamera, w żółwim tempie kreśląca wokół nich swoje piruety. Wszystko niby w ciągłym ruchu, ale po zamkniętym obwodzie, w okowach ciążenia. German konstruuje minimodel układu słonecznego, błędne koło, trochę niczym z obrazu Malczewskiego – łącznie z faktem, że wśród szeregowych obywateli krążą również duchy przeszłości: odpustowe sobowtóry wielkich pisarzy. To kino mastershotów uwieczniających zgrzebne partyjne biura i szpetne betonowe pejzaże, smog i śnieg, gipsowe popiersia Lenina i monstrualne kikuty z marmuru. Trochę tu ""pejzażu we mgle"" Greka Theo Angelopoulosa, trochę surrealistycznego ekscentryzmu Szweda Roya Anderssona, a trochę powidoków jak najbardziej rosyjskiego Tarkowskiego. Trochę awangardy, trochę realizatorskiego popisu. Trochę komunizmu, a trochę komunału.  Paradoks kina Germana polega bowiem na tym, że jego żelazna konsekwencja twórcza i bezkompromisowa diagnoza Rosji, same są w pewnym sensie ""zamarznięte"". W ""Dowłatowie"" razi niepotrzebnie deklaratywna narracja z offu, pojawiająca się w kilku miejscach, by dopowiedzieć oczywistość, domknąć interpretację. Kiedy sam bohater konstatuje zza kadru, że ""jest źle, ale mimo wszystko istniejemy"", brzmi to już niemalże reakcyjnie. Ironia autorskiego stylu pisma: reżyser nie tylko dokumentuje niemożliwość zmiany, co poniekąd tej możliwości nie dopuszcza. Jego pesymizm podszyty jest do tego nostalgią – to wykwit przedziwnej, dysonansowej miłości/nienawiści. Bo niby nic się w jego Rosji nie zmienia, a jednak tęskni on za tym Dostojewskim.   Ale ową pochwałę ""istnienia mimo wszystko"" można rozumieć również inaczej. Słowa te brzmią przecież z ekranu akurat, gdy Dowłatow błaznuje, jadąc na dachu samochodu; Rosja zamarznięta, ale wciąż można się śmiać. I German w kilku miejscach przełamuje posągowość swojego kina, szuka przestrzeni wolności w delikatnych pęknięciach lodowatej fasady, w humorze. Tak, dominują tu sugestywne obrazy beznadziei: samobójcza próba literata, który podobnie jak Dowłatow nie może doczekać się publikacji; wysypisko manuskryptów, które zamiast do druku idą na szkolną zbiórkę makulatury. Obok nich są jednak scenki prawie że, tuż-tuż, komediowe: choćby wątek pokątnego sprzedawcy wywrotowych książek. Udając agenta bezpieki, Dowłatow zastrasza nieszczęśnika do sporządzenia listy osób czytających ""Lolitę"", a potem zameldowania się towarzyszom… Kandinsky’emu oraz Malewiczowi, i w odpowiedzi przez widownię przemyka szczery, zdrowy chichot. Oczywiście, German i Dowłatow żerują tu na atmosferze radzieckiej paranoi, ich farsa jest okrutna i grozą podszyta. To jaskółka, co wiosny nie czyni. Ale zawsze coś."
positive,7,"Jaskrawy od neonowej kolorystyki plakat ""Las herederas"", przedstawiający kobietę w średnim wieku i okularach, z maźniętym niby odręcznie tytułem, nie może nie kojarzyć się z chilijską ""Glorią"". Tym bardziej że film Marcela Martinessiego – jak niegdyś produkcja Sebastiána Lelio – również startuje w konkursie Berlinale. Ale mimo że oba tytuły faktycznie łączy wiele, choćby motyw kobiety zmagającej się ze ""smugą"" cienia oraz południowoamerykański kontekst (Martinessi pochodzi z Paragwaju), równie dużo je dzieli. ""Gloria"" była słodko-gorzkim crowd-pleaserem, filmem skrojonym na festiwalowy przebój (i nic w tym złego). ""Las herederas"" to niby też przykład kina pełną gębą ""festiwalowego"", ale mniej gładki, nagradzający raczej widzowską cierpliwość. A przede wszystkim: zdecydowanie bardziej posępny.  Ów połyskliwy plakat jest bowiem mylący. Zamiast neonowej ferii barw w ""Las herederas"" dominuje stonowana klaustrofobia wyblakłych wnętrz. Słowo ""posępny"" jest na miejscu o tyle, że akcja toczy się w dużej mierze w przestrzeni wymierającego domu-widma, stanowiącego ponure muzeum swojej minionej świetności. Mieszka w nim para lesbijek w średnim wieku, tytułowych ""dziedziczek"": Chela (Ana Brun) i Chiquita (Margarita Irún). Kobiety znalazły się jednak w finansowych tarapatach, popadły w długi i zmuszone są spieniężać po trochu swój dobytek. Na sprzedaż idą kolejne atrybuty niegdysiejszego statusu: kryształowa zastawa, rodzinne obrazy, samochód. Do tego dochodzi konflikt charakterów: Chiquita jest przebojowa, towarzyska, ""wyjściowa"". Zaciska zęby i z podniesioną głową znosi kolejne dopusty, nawet kiedy otrzymuje urzędowe zawiadomienie, że jako dłużniczkę czeka ją kilka miesięcy więzienia. Chela z kolei zamyka się w sobie, niejako współodczuwając z podupadającym domostwem. Ulega temperamentowi partnerki i stopniowo pogrąża się w letargu. Do czasu.  ""Las herederas"" opowiada bowiem o szansie przełamania rutyny, o odkręconym niespodziewanie wentylu bezpieczeństwa. Chela wydaje się niesamodzielna, uzależniona od pomocy opiekunki, uwięziona w chorobliwej rutynie. Każdego dnia łyka przepisową dawkę lekarstw, podaną na tacy zakomponowanej według obsesyjno-kompulsywnych wytycznych: filiżanka obowiązkowo po prawej, szklanka obowiązkowo po lewej, cola obowiązkowo z lodem, ale tylko cola ""light"", broń boże ""zero"". Paradoksalnie, kiedy na chwilę z jej życia znika Chiquita, Chela zaczyna nagle oddychać pełną piersią. W zasadzie przypadkiem rozkręca karierę taksówkarki-amatorki; zabiera się za wożenie samochodem rozmaitych koleżanek. Jedną z jej pasażerek jest potrafiąca cieszyć się życiem, młodsza Angy (Ana Ivanova), która inspiruje Chelę do podążenia za tym, czego sama pragnie. Lepiej późno niż wcale.  Zaiste, trudno o bardziej czytelną metaforę wyzwolenia niż samodzielnie chwycona kierownica. Martinessi jednak nie gra w aż tak otwarte karty; nawet ów samochód z jego emancypacyjnym potencjałem jest przecież równocześnie nośnikiem wstydu: kolejną własnością wystawioną na sprzedaż, by związać koniec z końcem. Zamiast walić po oczach zgranymi symbolami, reżyser wysyła raczej dyskretne sygnały. Dlatego ""Las herederas"" ogląda się momentami niczym film-łamigłówkę: reżyser bardzo oszczędnie dawkuje informacje, zmuszając widza do dopowiadania sobie kontekstu. Ciekawie rzutuje to choćby na rozkład widzowskiej sympatii do bohaterek. Początkowo to Chela wydaje się ciągnąć związek obu kobiet w dół, lubimy ją zdecydowanie mniej. Dopiero z czasem zaczynamy dostrzegać w niej tę, która uległa, dała się stłamsić. Wraz z naszym zrozumieniem przychodzi życzliwość. Film nieprzypadkowo rozpoczyna się od – dosłownie – wąskiego punktu widzenia: ujęcia z perspektywy podglądającej Chiquitę Cheli. W toku akcji świat kobiety zaczyna się otwierać, poszerzać – także dla nas.  Co ciekawe, Martinessi jednak wciąż ogranicza się do żeńskiego doświadczenia. Patrzy przekrojowo przez klasy i pokolenia, pokazuje kobiety bogate i biedne, młode i stare, ale facetów trzyma na dystans, gdzieś na granicy kadru, w rzucanych mimochodem uwagach. Podobnie jest zresztą z kontekstem społecznym, który figuruje gdzieś ""poza"" – wciąż jednak determinując codzienność bohaterek. W finansowych problemach Cheli i Chiquity odbija się przecież rządowa i ekonomiczna niestabilność Paragwaju, całe to – nawarzone głównie przez mężczyzn – polityczne piwo. Nie szukajmy jednak w ""La Herederas"" prostej alegorii, gdzie narodową opresję przepisano na relacje płciowe. Martinessi po prostu rejestruje pewną rzeczywistość, a potem wybija się z niej ku uogólnieniu – niekoniecznie jednak doraźnemu, politycznemu. Przypomina, że aby wyzwolić się z klatki, najpierw trzeba sobie uświadomić, że w niej tkwisz.  "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,5,"Brudni, spoceni, zdeterminowani, wszyscy prą na amerykański Zachód w jednym celu: wykasować stare i wgrać nowe. ""Czysta karta"" wymaga daniny krwi, bo państwo i prawo dopiero wyłaniają się w mozołach, a i dom trzeba sobie postawić samemu, bydło oporządzić, zastrzelić bandytów. Antywesterny czasami tłumaczą tę historię bezhołowia na język surowego realizmu, innym razem celują w szaloną farsę, z przemocą tak groteskowo dosłowną, że aż komiczną. ""Damsel"" braci Zellnerów – związany nicią pokrewieństwa ze ""Slow West"", ""Bone Tomahawk"" czy, z rzeczy nieco świeższych, serialem ""Godless"" – to bez wątpienia przedstawiciel tej drugiej kategorii.  Film otwiera scena dla (anty)gatunku mocno emblematyczna – na pustyni, pośrodku niczego, siedzi sobie dwóch facetów i czeka na dyliżans. Starszego (Robert Forster) Zachód zdążył już kilkukrotnie przeżuć i wypluć: chciał przekonać Indian do chrześcijaństwa, a teraz wraca na łono cywilizacji z podkulonym ogonem. Młodszy (David Zellner) ma jeszcze entuzjazm, wierzy w ideały pionierów i legendarną wolność ""dzikich"". W tej surrealistycznej, w pewnym sensie piekielnej przestrzeni dokonuje się rytuał przejścia: młody niespodziewanie wchodzi w buty starego, a stary może wreszcie porzucić zachodniocentryczne bajania o kaganku oświaty i dziejowej misji. Role się odwracają, ale romantyczny mit, na którym to wszystko się opiera, trwa w najlepsze. I zbiera krwawe żniwo.   Start jest więc na tyle wyrazisty i autentycznie zabawny, że resztę filmu – szczególnie jego drugą połowę – łatwo wziąć za rozciągnięty w czasie przypis do prologu. Od fantazji pionierów błyskawicznie przechodzimy do groteskowej donkiszoterii, gdzie pierwsze skrzypce gra Robert Pattinson z kucykiem na smyczy, gitarą w łapskach i wstrętem do zbyt mocnej whiskey. Jego Samuel Alabaster to przegięty błędny rycerz i jednocześnie antyteza westernowego twardziela – w butonierce nosi pierścionek zaręczynowy, śpiewa kiczowate ballady i rozprawia o prawdziwej miłości. Swój wiecznie nieobecny obiekt pragnienia – Mię Wasikowską – więzi w puzdereczku, na czarno-białej fotografii, tuż przy sercu. Ma także święte przekonanie, że Penelopa, gdziekolwiek by nie była – porwana?, uciekająca?, martwa? – ciągle tylko siedzi, pachnie i czeka na jego łaskawe oświadczyny.   Pierwsza połowa ""Damsel"" jest zatem odwzorowaniem patriarchalno-romantycznych fantazji Alabastera, w które zostaje wciągnięty także pewien bogu ducha winny pastor-pijaczyna (tak, tak, to ten sam młody pionier z filmowego prologu, ale kilkanaście lat później). Za to część druga odwraca tę perspektywę niemal o sto osiemdziesiąt stopni, oddając głos i sprawczość bohaterce granej przez Wasikowską. Z szacunku do czytelników nie wypada mi zdradzać, na czym dokładnie opierają się ""przewrotki"" Zellnerów. Dość powiedzieć, że z dekonstrukcji tradycyjnych klisz kowbojskich przesuwamy się coraz bardziej w stronę kina kobiecej emancypacji. I to raczej ze średnio udanym skutkiem, bo im więcej złamanych kodów gatunkowych, tym bardziej rozrzedzona wydaje się filmowa materia. Zellnerom gdzieś po drodze gubi się fason – zaczynają od żartów opartych na popkulturowej wspólnocie wyobrażeń, a kończą na wyrazistych ""typach"" osobowych, na humorze spod znaku ""zabili go i uciekł"". Trochę jakby Chaplin nagle próbował kręcić jak Tarantino (nie odwrotnie). Spomiędzy slapsticku, wybuchających dynamitów i rozłupanych czaszek niemrawo przebijają kwestie o wiele istotniejsze dla mitologii westernu – pytania o dojmujący głód bezpieczeństwa w świecie niestałych zasad, o kobiecość ""używaną"" w służbie eskapistycznych fantazji albo po prostu w charakterze karty przetargowej, o stosunek do norm religijnych i tradycyjnego modelu rodziny. Przebijają, żeby za chwilę cofnąć się w pół kroku, ustąpić miejsca znajomemu chaosowi, wyświechtanej ""grze z konwencją"". ""Damsel"" to taki nasz (anty)western udomowiony, kolejny przedstawiciel rodziny bezpiecznych – wychyli się trochę, pobuja i zaraz wraca ""na stare"". Przyjemna gatunkowa zabawka, ale nie czarny koń. Już prędzej – konik na biegunach."
positive,7,"Philippe Lacheau, Tarek Boudali i Julien Arruti powinni wymyślić dla swojej grupy jakąś nazwę. Coś w stylu The Lonely Island czy Broken Lizard. Od kilku lat kręcą bowiem wspólnie filmy komediowe (często we współpracy z Philippe'em  Duquesne'em i Charlotte Gabris), które mają bardzo wyrazisty styl. ""Mąż czy nie mąż?"" jest ich czwartym wspólnym przedsięwzięciem. Dla tych, którzy znają i lubią poczucie humoru grupy, jest to lektura obowiązkowa. Wraz z ""Alibi.com"" stanowi ich szczytowe osiągnięcie. Póki co rzecz jasna, ponieważ wróżę im świetlaną przyszłość.           Podobnie jak w przypadku trzech wcześniejszych dokonań grupy, fabuła ""Męża czy nie męża?"" nie jest szczególnie wyszukana. Oto młody emigrant z Maroka (w tej roli Boudali) przybywa do Paryża, gdzie zaczyna studiować architekturę. Jest przykładnym uczniem, ponieważ zdaje sobie sprawę z tego, ile poświęciła jego rodzina, by on mógł spełniać swoje marzenia. Niestety jedna sowicie zakrapiana balanga sprawia, że zaprzepaszcza swoje szanse, tracąc wizę studencką. Od tej pory jest nielegalnym emigrantem, który desperacko próbuje znaleźć Francuzkę gotową wziąć go sobie za męża, by mógł zyskać papier i pracę. Chętnych kobiet nie brakuje, ale warunki, jakie stawiają, są dla niego nie do przyjęcia. W końcu, w akcie desperacji prosi swojego kumpla/sąsiada (Lacheau), by ten się z nim ożenił. Gejowskie małżeństwo wydaje się idealnym rozwiązaniem, dopóki nie pojawią się komplikacje. Pierwszym jest pracownik administracji publicznej, który podejrzewa, że jest to papierowy związek. Zaczyna więc śledzić parę, by zdobyć na nich haka. Drugim problemem jest Claire, czyli wielka miłość głównego bohatera z czasów studenckich. Los sprawi, że po ślubie bohater znów się z nią spotka i odkryje, że stare uczucie nie wygasło...   Filmów o kumplach udających gejów powstało na przestrzeni ostatnich 20-30 lat całkiem sporo. Pomysł ten wykorzystała nawet konserwatywna kinematografia indyjska (""To właśnie przyjaźń""). Boudali, Lacheau i spółka wcale się tym nie przejęli. Siłą ich komedii nie jest bowiem oryginalność, lecz nieokiełznana energia, którą ładują w swoje produkcje. I to właśnie sprawia, że ""Mąż czy nie mąż?"" jest komedią, na której widzowie nieustannie wybuchają gromkim śmiechem. Twórcy puszczają wodze fantazji i z wielkim entuzjazmem oddają się ekranowym wygłupom.                     Boudali wykorzystał w filmie standardowy zestaw komediowych pomysłów, które znamy z wcześniejszych obrazów grupy. Jeśli płakaliście ze śmiechu na scenach z psem w ""Alibi.com"", to będziecie zachwyceni tym, co zobaczycie w ""Mężu czy nie mężu?"". Czworonożny bohater wielokrotnie wpadnie w filmie w tarapaty – miejscami idiotyczne. Oczywiście w tym przypadku to nie wada, wręcz przeciwnie – wielka zaleta. Twórcy kochają też niewyszukane dowcipy o jawnie seksualnych podtekstach. Mamy więc emerytkę-nimfomankę i bohaterów eksperymentujących ze strojami bondage w kompromitujących sytuacjach.   Humor w tym filmie nie jest najwyższych lotów, a jednak trudno się na nim dobrze nie bawić. Dzieje się tak przede wszystkim dzięki obsadzie. Widać, że aktorzy świetnie się bawią we własnym towarzystwie. Entuzjazm, z jakim oddają się ekranowym szaleństwom, jest zaraźliwy. Do tego wszyscy bohaterowie śmieszą i wzbudzają sympatię. To sprawia, że między aktorami a widzami bardzo łatwo nawiązuje się nić porozumienia. Naprawdę nie sposób uwierzyć, że to debiut reżyserski Tareka Boudaliego (poprzednie trzy komedie nakręcił Philippe Lacheau). ""Mąż czy nie mąż?"" to przednia rozrywka, która wszystkim poprawi humor."
negative,3,"Międzypłciowe przebieranki i zamiany ról to motyw równie stary jak filmowa komedia, a nawet starszy. Na długo przed wynalazkiem braci Lumière komicy przebierali się przecież na scenie za kobiety, a bohaterki i bohaterów umieszczali w sytuacjach sprzecznych ze społecznymi wzorcami płci ich czasów. Włoska komedia ""Żona, czy mąż"" to kolejna taka opowieść. Za sprawą nieudanego eksperymentu z maszyną mającą umożliwić czytanie myśli, tytułowi bohaterowie zamieniają się ciałami – umysł męża przenosi się do ciała żony i na odwrót. Małżeństwo i tak przeżywa liczne problemy zawodowe, finansowe i osobiste, nieoczekiwana zamiana miejsc pogłębia wszystkie te kryzysy, stając się przy tym źródłem wielu potencjalnie komicznych sytuacji. Niestety z komicznym potencjałem jest w tym filmie wyraźny problem. I nie tylko z nim.        Kasia Smutniak,  Pierfrancesco Favino    Zanim jeszcze do zamiany dojdzie, od razu zorientujemy się, że film jest po prostu zły. Naprawdę zły. Charakterystyka bohaterów i świata, w którym żyją, to podręcznikowy przykład leniwego, niedopracowanego scenopisarstwa. ""Żona czy mąż"" to oczywiście nie kino psychologiczne czy społeczne, ale jednak w komedii obyczajowej trzeba włożyć odrobinę wysiłku, by w bohaterów i ich społeczne środowisko można było uwierzyć. Tu postaci zawieszone są w próżni, nie sposób zrozumieć ich problemy, żadne z wyzwań i stawek, przed jakimi stoi zbliżające się do wieku średniego małżeństwo nie wydaje się na tyle realne, by nas zainteresować, o poruszeniu nie wspominając. Przykładem absolutnej scenariuszowej fuszerki jest sam wątek eksperymentu i zamiany ciał – niby pretekstowy, ale przecież istotny dla zadzierzgnięcia akcji i myślowej (choć w tym wypadku to słowo mocno na wyrost) konkluzji dzieła.  Gdy bohaterowie zamieniają się ciałami, nie robi się lepiej. Z motywu twórcom nie udało się wyciągnąć nic poza kilkoma wysilonymi gagami i paradą stereotypów na temat płci. W kulturze popularnej motyw międzypłciowej zamiany ról na ogół jednocześnie umacniał kulturowe wzorce płci swojego czasu i podważał ich oczywistość. W ""Żonie czy mężu"" o żadnej przewrotności i nieoczywistości nie ma mowy. Choć wejście w skórę małżonka pozwala obu bohaterom spojrzeć na problemy własnego małżeństwa świeżym okiem, ostatecznie nie prowadzi to do niczego poza dość oczywistą i toporną afirmacją małżeństwa i wartości rodzinnych.       Kasia Smutniak,  Pierfrancesco Favino    Nieznośny jest także styl, w jakim film został nakręcony. Płaska reżyseria kojarzy się z kiepską produkcją telewizyjną. Podobnie aktorstwo. Aktorzy recytują swoje kwestie, jakby nagrywali dubbing do reklamy margaryny czy proszku do prania. Ich komiczna ekspresja opiera się na powtarzaniu kilku gestów. Pierfrancesco Favino jako Sofia uwięziona w ciele męża zachowuje się jak karykaturalnie przedstawiony zniewieściały homoseksualista z kina lat 50., Kasia Smutniak jako mąż w ciele własnej żony postać buduje głównie na siedzeniu w szerokim, ""męskim"" rozkroku.  Nie ma w tym wszystkim specyficznej, kampowej poezji, która pozwoliłaby filmowi uzyskać status dzieła kultowego, tak złego, że jego beznadzieja staje się źródłem rozkoszy dla widzów. ""Żona czy mąż"" wygląda raczej jak zapełniacz ramówki w kanale, który nadaje tak słaby repertuar, że nie pamiętacie, czy macie go w ogóle w swojej kablówce. Szkoda czasu. "
positive,7,"Nie każdy jest Peterem Jacksonem, żeby móc ot tak nakręcić remake ukochanego filmu z lat dziecinnych, na który poszły gigantyczne pieniądze. Ale do realizacji podobnego marzenia nie potrzeba ani Hollywoodu, ani fury lśniących monet. Wystarczy urodzić się na drugim końcu świata.       Tara Basro     Nie sugeruję tym samym, że Joko Anwar miał u siebie łatwiej. Bynajmniej. Poszczęściło mu się, że, niedorostkiem będąc, lubił taniuchne horrory, a nie wysokobudżetowe spektakle destrukcji, bo niemożność realizacji podobnego widowiska w ojczyźnie byłaby niechybnie źródłem frustracji. Co nie zmienia faktu, że indonezyjski przemysł filmowy raczej nie obsypał chętnie złotem faceta, który uparł się, że zrobi na nowo horror sprzed trzydziestu paru lat. Anwar nie potrzebował jednak fortuny, aby jego film wyglądał jak nakręcony za miliony, z czym problem mają amerykańskie taśmociągi wypluwające z siebie kolejne marne filmidła epatujące niegroźną grozą (sic!), choć przecież wydaje się na nie rzeczone kwoty. Dość jednak o pieniądzach, mimo że nie sposób się na ten temat nie zająknąć, bo mocno tu wyeksponowany, nazwijmy to, pierwiastek analogowy jest wypadkową konieczności i kreatywności. Akurat tak się dobrze i cokolwiek wygodnie złożyło, że estetyka retro przeżywa swój może nawet i nadmiernie przeciągnięty renesans, dlatego ""Słudzy diabła"" nie wyglądają archaicznie, lecz modnie, z ich brakiem CGI i posmakiem starocia. Nie ma w tym absolutnie żadnej złośliwości, film Anwara faktycznie prezentuje się niezgorzej i nie chodzi jedynie o klimatyczną scenografię czy całkiem odważne, dynamiczne zdjęcia, ale i sam czynnik kulturowej odrębności. Bo nie są to lata osiemdziesiąte, jakie znamy z osiedla. Ale przy całym tym stosunkowo obcym nam sztafażu indonezyjski reżyser zdaje się równocześnie udowadniać, że język filmu – szczególnie tak skonwencjonalizowanego gatunku jak horror – jest zaprawdę uniwersalny.       M. Adhiyat     Aspekt kulturowy, choć przecież niespecjalnie znowu wyeksponowany, dla Europejczyka będzie jednak integralną częścią składową całego doświadczenia towarzyszącego seansowi, obcowanie z indonezyjskimi strachami niesie tym samym pewną nowość. Dlatego też, choć ""Słudzy diabła"" budują napięcie przy pomocy stosunkowo standardowych, choć sprawnie zastosowanych technik narracyjnych (na minus niekiedy aż nazbyt oczywiste nagromadzenie Czechowowskich strzelb), samo tło podkręca ich siłę oddziaływania. Bo, na przykład, wielopokoleniowa rodzina, na której czele po śmierci matki i wyjeździe ojca stoi dwudziestoparoletnia Rini, opiekująca się trzema młodszymi braćmi, nie pomieszkuje w gotyckiej rezydencji, ale zawilgotniałej chacie, a tytułowy diabeł to nie ten urodzony w budynku Dakota, lecz wyciągnięty z islamskich pism. Zresztą film ten, choć niewątpliwie nakręcony również z myślą o widowni zachodniej (co nie odjęło mu popularności w ojczyźnie – ponad cztery miliony sprzedanych wejściówek), można uznać za poniekąd konserwatywny, gdyż źródłem zła, tak jak w oryginalnej wersji, jest religijna absencja i wyrzeczenie się boskiej łaski. Nie bagatelizując jednak owego aspektu, Anwar nie traktuje go priorytetowo, jego horror to nadal cyrk grozy, odważnie poczynający sobie ze skołatanymi nerwami oglądającego, bo z każdą sceną następuje intensyfikacja ciskanych na ekran okropności. Dlatego finał jest rozczarowujący; wyśrubowane przez poprzedzający akt napięcie nie daje rady osiągnąć wyższego pułapu. Ale już i tak pandemonium rozgrywające się na indonezyjskiej prowincji oferuje dość atrakcji, żeby wytrącić argumenty z rąk nawet i wyjątkowym malkontentom.  Trudno obwiniać ""Sługi diabła"", że chwilami idzie na skróty, że korzysta z najbardziej charakterystycznych, nadal, dodajmy, efektownych, sztuczek, że jest, po prostu, horrorem, lecz nie opuszcza przeświadczenie, iż Anwara stać na więcej. Fabularne wolty są suche, z obowiązkowym udziałem lokalnego mędrca, tajemnica z przeszłości ciążąca na domu Rini – rozwodniona i niepotrzebnie przedzielona licznymi kulminacjami, czyli jest na co narzekać. Ale tak po prawdzie, za bardzo nie ma po co, bo ""Słudzy diabła"" to wyborny horror, a takie nieczęsto goszczą w kinach."
positive,8,"Na pokazie prasowym ""Czwartej władzy"" pełna sala, aż trudno się powstrzymać od cynicznej myśli: oto wszyscy dziennikarze z miasta przyszli posłuchać, że ich zawód ma jeszcze znaczenie. Dwie godziny później, pełen wzniosłych emocji, jestem jednak gotów odszczekać swój cynizm. Steven Spielberg w końcu zawsze był marzycielem i idealistą, który potrafił sprzedać widzom patos. Nazwisko wyrobił sobie na eksploatowaniu nostalgii za imaginarium lat 50., z ich familijną idyllą i fantastycznonaukową wyobraźnią. Jakiś czas temu wykształcił jednak obywatelskie sumienie i regularnie oferuje nam czytanki z amerykańskiej konstytucji. W zasadzie nadal flirtuje z nostalgią, tyle że nostalgią o wymiarze politycznym: ot, tęsknotą za niegdysiejszym etosem. Zamiast bawić, straszyć i wzruszać – podnosi na duchu, kręcąc kino zarazem niedzisiejsze i aktualne. Wciąż jednak sugestywne.       Meryl Streep           Tom Hanks     ""Czwarta władza"" – podobnie jak ""Lincoln"" – zaczyna się sceną z wojennego frontu, a potem gładko przechodzi do rozmów w pomieszczeniach; potrwają one aż do końca filmu. Spielberg opowiada o dziennikarzach ""Washington Post"", którzy pod koniec lat 60. stanęli przed dylematem, czy należy opublikować dokumenty dowodzące sięgających cztery dekady wstecz nadużyć amerykańskiego rządu. Richard Nixon jest (niespodzianka) na ""nie"", redaktor Ben Bradlee (Tom Hanks) jest na ""tak"", a wydająca gazetę Kay Graham (Meryl Streep) ma mieszane uczucia. Przygotujcie się na dwie godziny ważenia racji, choć w zasadzie (spoiler sprzed 50 lat) wiadomo, dokąd to zmierza. Spielberg będzie prawił o demokracji oraz panach (i paniach) Smithach, którzy w Waszyngtonie walczą o ideały ojców-założycieli, a potem pogratuluje sam sobie z bezpiecznej perspektywy historycznego dystansu. ""Konwersacyjny"" ton nie przeszkodzi jednak, by oglądało się to świetnie, a mimo założonej odgórnie tezy znajdzie się tu parę niuansów. Nudy nie będzie.   Choć Spielberg zapełnia drugi plan twarzami z małego ekranu (Bob Odenkirk, Jesse Plemons, Carrie Coon, Sarah Paulson), ""Czwarta władza"" to żaden teatr telewizji. Jest tu silny pierwiastek dobrego hollywoodzkiego spektaklu; do tego stopnia, że finał filmu przypomina nawet… marvelowską scenę po napisach. Wszystkie te ""rozmowy w pomieszczeniach"" zostają ożywione ruchomą kamerą Janusza Kamińskiego, dynamicznymi zmianami planów, pomysłową inscenizacją (brawurowa sekwencja telekonferencji). Spielberg generalnie woli pokazywać, zamiast mówić: kiedy bohaterowie czytają felerne dokumenty, równolegle oglądamy archiwalne materiały z przemówień kolejnych amerykańskich prezydentów. Gdy grupa zapaleńców kseruje wykradzione materiały, kamera prześlizguje się zaś po ścianach biura, oblepionych plakatami filmowymi. Obecność straszącego ze ściany ""The Blob - zabójcy z kosmosu"" to zarazem kinofilskie mrugnięcie okiem i znak zaburzenia społecznej idylli. Nieprzypadkowo błękitna poświata kserokopiarki przywodzi na myśl ""Bliskie spotkania trzeciego stopnia"": oto dotknięcie nieznanego, prawdziwy ekranowy Moment. W drugiej połowie filmu znajduje on zresztą swoje symetryczne dopełnienie: gdy wreszcie ruszają maszyny drukarskie, Spielberg filmuje kolejne tryby, czcionki, pompy, zwory i śrubki z iście fetyszystyczną emfazą. Matryca pierwszej strony ""The Washington Post"" wygląda niczym jakiś mistyczny artefakt, jeden z tych, jakie często trzymał w rękach niejaki doktor Jones. Fetyszem nie jest tu jednak Święty Graal ani Arka Przymierza, ale demokracja, ufundowana na opoce pierwszej poprawki, wolnej prasy i obywatelskiego ducha. Analogicznie (i równie meta-Spielbergowsko) pokazywany wciąż w tym samym ujęciu z oddali Nixon przypomina rekina ze ""Szczęk"" – majaczącego gdzieś na horyzoncie drapieżnika.        Sarah Paulson,  Tom Hanks           Bob Odenkirk           David Cross,  Pat Healy,  Carrie Coon,  Rick Holmes     Ale to nie tak, że Spielberg bawi się z nami w puszczanie oka i autocytaty. Tytułowe ""The Post"" oznacza po prostu ""posterunek"", nie odnosi się do postmodernistycznych zabaw, wspomniane spielbergizmy są po prostu śladami autorskiego stylu pisma. Jeśli coś jest tu ""post"", to postnaiwne czasy po śmierci Kennedy’ego (o której wciąż mowa), po śmierci american dream, po wybuchu wojny w Wietnamie. I tuż przed aferą Watergate. Cały film, choć pomnikowy, nie jest  więc bezkrytyczny: pochwalny ton nie przeszkadza reżyserowi w napiętnowaniu moralnych mielizn ""czwartej władzy"". Spielberg pokazuje, jak do dziennikarzy dochodzi powoli, że może wypada przestać kumplować się z liczącymi na przyjacielską taryfę ulgową politykami. ""Czy to legalne?"", pyta w jednej ze scen redakcyjny stażysta. ""Legalnie daleko byśmy nie zajechali, synku"", odpowiada mu Bradlee. Trudno nie pamiętać o tych słowach, gdy redaktorzy gazety przygotowują do publikacji niesławne ""papiery z Pentagonu"": nie do końca rzetelnie, bez weryfikowania źródeł, wertując setki stron w zaledwie kilka godzin, byle do deadline'u. Za rogiem już czają się fake newsy.    ""Czwarta władza"" pokazuje przecież, że heroiczna walka ""The Washington Post"" o prawdę była podyktowana nie tylko patriotycznym odruchem sumienia, ale i duchem środowiskowej rywalizacji. Jeden z naczelnych argumentów za publikacją ""papierów"" był przecież cyniczny: oto pojawiła się szansa wyprzedzenia ""New York Timesa"". W tym kontekście ciekawie brzmi żartobliwy wątek, w którym córka Bradlee'ego zaczyna sprzedawać jego dziennikarzom lemoniadę, de facto dorabiając się na kryzysie. To zarówno Spielbergowski smaczek – rzut oka na dziecięcą perspektywę – jak i aluzja do niewygodnej zależności między demokracją a kapitałem. ""The Washington Post"" wplątuje się bowiem w polityczną aferę w przededniu wejścia na giełdę, tkwiąc w finansowym dołku. Podejmując walkę o dobrą sprawę, gazeta ryzykuje podcięciem gałęzi, na której sama siedzi. Bardziej opłacałoby się jej pozostać przy publikowaniu papy w rodzaju zdjęć ze ślubu córki Nixona. Nixona, który wyrasta tu również na jakąś niemal pre-Trumpowską figurę oblężonego w Białym Domu, niekochanego przez elity prezydenta.       Tom Hanks,  Meryl Streep     ""Pre-"" jest też wątek kobiecy. Spielberg odkrywa w sobie żyłkę feministy i pokazuje, jak zaczynał kruszyć się patriarchalny monolit. ""Czwarta władza"" to niby typowo ""męska"" opowieść: przez ekran nieustannie przewijają się kolejne twarze poważnych facetów (mija czterdziesta minuta filmu i wciąż pojawiają się nowe). To mężczyźni podejmują tu wyzwania, ryzykują, piszą, negocjują, walczą. Miejsce pań jest w ""drugich pokojach"", gdzie czekają potulnie, aż ich mężowie załatwią swoje ważne sprawy. Jedyną kobietą obecną na ""męskich"" salonach jest szefująca ""The Washington Post"" Key Graham. Ale ponieważ awansowała na stanowisko wydawcy w zasadzie niechcący, zastępując zmarłego męża, traktowana jest protekcjonalnie. I kiedy wszystko zawisa na włosku jej decyzji, ciężar opowiedzenia się po którejś ze stron jest tym większy, że na odpowiedź czeka stado surowych mężczyzn gotowych wymensplejnować Graham, jak powinna się zachować. Streep gra tu pierwszą od dawna niezmanierowaną, nieprzeszarżowaną rolę: świetnie pokazuje jej zahukanie, wahanie, strach przed zabraniem głosu, a w końcu stopniową, subtelną emancypację, kroczek za kroczkiem. Zaiste, mniej znaczy więcej: byle grymas na twarzy aktorki ma tu moc wejścia tyranozaura."
positive,10,"Paul Thomas Anderson jest jedynym pracującym dziś pierwszoligowym reżyserem amerykańskim, po którym naprawdę nie wiadomo, czego się spodziewać. Jego filmy są tak dziwaczne i bezczelne w swych dysharmoniach, że nie ma w nich miejsca na rutynę. ""Wada ukryta"" zagęszczała fabułę postnoiru Thomasa Pynchona do takiego stopnia, że wkraczaliśmy w rejestr surrealistyczny. ""Lewy sercowy"" dekonstruował komedię romantyczną i zmieniał ją w grę elementów równie wolną, jak plamy na płótnie Pollocka.   Na tym tle ""Nić widmo"" – ósmy, najnowszy pełny metraż Andersona – jawi się na pierwszy rzut oka jako szacowne kino kostiumowe, i to w sensie podwójnym. Nie tylko jesteśmy w nim olśniewani noszoną przez bohaterów garderobą – drobiazgowo odtwarzającą modę lat 50. XX wieku przez nominowanego do Oscara Marka Bridgesa – ale głównym motywem całości jest właśnie proces projektowania i szycia ekskluzywnych kolekcji.  Bohaterem jest Reynolds Woodcock (Daniel Day-Lewis, celujący w czwartego Oscara i zapowiadający, że ""Nić widmo"" zamyka jego aktorską karierę). Ów perfekcjonista i obsesjonat sztuki krawieckiej o nieprzypadkowym nazwisku (wood to drewno, cock to penis) ukazany jest przez Andersona jako swoisty kapłan swego rzemiosła, obcujący na co dzień z najdelikatniejszymi materiałami świata, a jednocześnie paraliżujący otoczenie oschłością z nutą socjopatii (gdyby bohaterka ""Uczty Babette"" miała dziecko z Fletcherem z ""Whiplash"", byłby to właśnie Woodcock). I nawet jeśli wzorem przy tworzeniu tej postaci przez Andersona i Day-Lewisa (którego wkład w scenariusz był ponoć ogromny, mimo braku nazwiska w czołówce) był legendarny Cristóbal Balenciaga (1895-1972), to ""Nić widmo"" rozgrywa się w uniwersum równoległym wobec naszego, gdzie podobne koincydencje nie mają większego znaczenia.  Idealnie zorganizowane życie zawodowe i erotyczne bohatera, administrowane w dużym stopniu przez jego siostrę o dwupłciowym imieniu Cyril (Lesley Manville), ulega zakłóceniu wraz z zaproszeniem doń kelnerki imieniem Alma (Vicky Krieps); być może Żydówki z Europy Wschodniej. O ile w pierwszej scenie domowego śniadania Reynolds odmawia Cyril lukrowanego pączka, brzydząc się ociężałością węglowodanów (""Nie chcę jeść niczego, co mnie zamula""), o tyle jedno spojrzenie na pracującą w nadmorskim pensjonacie Almę owocuje najbardziej rozbuchanym zamówieniem śniadaniowym w dziejach kina, w którym tłuszcze, mąki i cukry mieszają się ze sobą bez opamiętania. Stary szekspirowski wyga Day-Lewis wygłasza owo zamówienie z lubością, zupełnie jakby deklamował któryś z monologów Hamleta – a kiedy kończy litanię pyszności frazą: ""…oraz kiełbaski"", nie mamy wątpliwości, jaki rodzaj łaknienia najdotkliwiej dręczy jego bohatera.  Wpuszczenie Almy do świątyni perfekcji nie obywa się bez tarć i wstrząsów. Kobieta jest zszokowana aseptycznością domostwa Woodcocków, a mężczyzna postrzega nową muzę jako tyleż fascynującą, co irytująco niesubordynowaną. Objawia się to najpełniej w scenach kolejnych wspólnych posiłków – Alma je tak głośno, że symfonia jej siorbania, mlaskania, plusku nalewanej wody i skrobania noży o grzanki staje się dla Andersona wybornym komicznym lejtmotywem. (Woodcock kwituje niezamierzone transgresje Almy serią piorunujących spojrzeń i lakoniczną skargą: ""Za dużo w tobie ruchu"").   Jako że uparte próby uszczęśliwiania Reynoldsa przez Almę spotykają się z coraz to gwałtowniejszym oporem (i karczemną awanturą za smażenie szparagów w maśle zamiast na oliwie), kobieta sięga po środki bardziej radykalne, których natury w krótkiej recenzji zdradzić nie wypada. Dość powiedzieć, że służą one metodycznemu zmąceniu harmonii duszy i ciała Reynoldsa do tego stopnia, by odżyły w nim niemowlęce odruchy łaknienia i potrzeby opieki (dotychczas wyparte i wysublimowane w kierunku zmarłej i ubóstwionej ponad wszelką miarę matki, której włosy syn do dziś zaszywa w zakładkach swych ubrań jako swoiste edypalne talizmany).  ""Nić widmo"" jest gotycką, postlacanowską komedią o erotycznej represji i męskim autyzmie, rozegraną jako kostiumowa halucynacja skrojona z równym pietyzmem, co dowolna z sukien Woodcocka. Anderson, który zawsze miał problem z postaciami kobiecymi (wystarczy przypomnieć sobie gang siedmiu dominujących sióstr bohatera ""Lewego sercowego"" tudzież niemą furię, z jaką reaguje na pytania o matkę bohater Toma Cruise’a w ""Magnolii""), w najnowszym filmie po raz pierwszy mierzy się z kobiecością – i rozdziela ją na trzy pierwiastki, zadziwiająco zbieżne z teoriami Carla Gustawa Junga. Cyril to animus (pierwiastek męski w kobiecie), Reynolds to anima (pierwiastek kobiecy w mężczyźnie), a Alma to kobiecość czysto biologiczna, w naturalny sposób dążąca do odbudowania matriarchatu przez kastrację mężczyzny i jego symboliczne usynowienie.  Mimo że w całej ""Nici widmo"" nie ma ani jednej sceny seksu, to i tak jest to najbardziej erotyczny jak dotąd film Andersona. Zarówno zdjęcia (jego własnego autorstwa) skupione na zmysłowej fakturze świata fizycznego, jak i szarpiąca nerwy (a jednak liryczna!) ilustracja muzyczna Johnny’ego Greenwooda sugerują pulsowanie libido pod uładzoną powierzchnią angielskiej flegmy. Do tego dochodzą oczywiście freudowskie obrazy igieł przekłuwających rozmaite materie, włącznie z symbolicznym ujęciem palca wkładanego w rozerwaną tiulową koronkę – a także znaczący tytuł, odnoszący się do gwary londyńskich krawcowych ery wiktoriańskiej, opisujących uczucie trzymania nici w palcach w wiele godzin po zakończeniu pracy (ten szczegół zawdzięczam esejowi Jamesa Bella z ""Sight & Sound"", nr 2/18). Cały film opowiada o dojmującym braku, wokół którego krystalizują się struktury pożądania.  Anderson, który czyni w tym filmie pełne rewerencji gesty zarówno w stronę Hitchcocka (""Rebeka"" cytowana jest wręcz bezwstydnie), jak i Davida Leana (scena karnawału to cytat z ""Namiętnych przyjaciół"") i Michaela Powella (""Czerwone trzewiki""!), tworzy zarazem dzieło całkowicie oryginalne. Ten geniusz kina współczesnego po raz pierwszy nakręcił film dziejący się poza Stanami Zjednoczonymi (a nawet: poza jego rodzinnym Zachodnim Wybrzeżem), po raz pierwszy oddał stery opowieści kobiecie – i po raz pierwszy zbliżył się do narracyjnej elegancji krótkiego opowiadania z perwersyjnym twistem, sugerującym dekadencki sznyt à la Stefan Zweig. Gdyby nie fakt, że w kontekście tego filmu każda metafora musi wywołać błyskawiczne skojarzenia seksualne, powiedziałbym krótko i prosto: jest to film, że palce lizać."
negative,3,"Najkrótsza recenzja? Jest to taki film, w którym nawet scena seksu na kuchennym blacie zawiera tzw. lokowanie produktu. (Żeby było jasne: nie wątpię, że zabawa topniejącymi lodami waniliowymi może być źródłem satysfakcji – nie wiem jednak, czy muszą to być koniecznie lody Ben & Jerry's.) Ale skoro są już niemal walentynki i skoro w recenzjach filmowych zastanawiamy się nad lodami zdatnymi do seksu, oznaki są ewidentne: oto doczekała się domknięcia trylogia adaptacji powieściowego cyklu E.L. James, której pierwsze ogniwo, ""Pięćdziesiąt twarzy Greya"", pobiło nad Wisłą wszelkie rekordy popularności, ciesząc się najlepszym otwarciem weekendowym od upadku komunizmu.       Jamie Dornan,  Dakota Johnson   Universal Pictures   Chociaż początkowo mówiło się, że reżyserka pierwszej części – Sam Taylor-Johnson – miała reżyserować także dwa pozostałe ogniwa, to koniec końców stery franczyzy (a może raczej lejce jej uprzęży) trafiły do Jamesa Foleya: reżysera nastrojowych dramatów obyczajowych i neo-noirów z przełomu lat osiemdziesiątych i dziewięćdziesiątych (""At Close Range"", ""Po zmroku, kochanie""), który postanowił pogrzebać resztki dawnej reputacji pod lodowcem kasy i okazał się zręcznym wykonawcą zamówienia producentów (do których zalicza się zresztą sama autorka powieściowego oryginału).  I tak oto, po ""Ciemniejszej stronie Greya"", otrzymujemy kolejną, przewiązaną kolczastym rzemykiem, walentynkową bombonierkę w wersji sado-maso-deluxe. Anastasia Steele (Dakota Johnson) i Christian Grey (Jamie Dornan) zawierają związek małżeński jeszcze pod napisami początkowymi, z kluczowym słowem oryginalnego tytułu (""freed"", czyli ""wyzwolony"") pojawiającym się na ekranie dokładnie w momencie wzajemnego zakładania na palce obrączek. To paradoksalne przeciwstawienie wolności i małżeństwa – pojętego jako jarzmo jednocześnie mocniejsze i bardziej rozkoszne od Greyowych kajdanek – jest właściwym tematem filmu.  Trylogia o Greyu od samego początku nie była bynajmniej projektem wywrotowym ani libertyńskim. Mimo wprowadzania w mainstream tematyki sadomasochistycznej, prawdziwą przestrzenią fantazji jest w tych filmach nie łóżko, ale status społeczny i komfort życia pojęty jako kastowa twierdza w czasach wielce niepewnych. Johnson i Dornan to para uroczych amerykańskich dzieciaków o lekko okrągłych, dobrze odżywionych buziach, których sceny erotyczne są nastrojowym popisem pruderii i ekwilibrystyki. W całej trylogii nie ma ani jednej sceny faktycznego zadawania bólu, które nie zostałoby wpierw opakowane nastrojową muzyką, selektywnym montażem i strategicznym kadrowaniem. S/M tego cyklu to S/M, którego nie wstydzilibyśmy się pokazać naszym babciom (gdyby nie fakt, że większość z nich czytała wszystkie części cyklu James, jeszcze zanim my dowiedzieliśmy się o ich adaptacjach). Seks jest w tych filmach bezpieczny i aseptyczny, bliższy gimnastyce artystycznej skąpanej w miodowo-rdzawym półmroku.       Jamie Dornan,  Dakota Johnson   Universal Pictures         Jamie Dornan,  Dakota Johnson   Universal Pictures         Jamie Dornan,  Dakota Johnson   Universal Pictures   Tak jak napisałem, prawdziwy wabik na widza ma w tych filmach charakter klasowy, czego obecna właśnie na ekranach część dowodzi w sposób dobitny. Pretekstowa fabuła sensacyjna, dominująca ostatnie pół godziny i dotycząca szantażu Greyów przez byłego szefa Anastasii, jest zaledwie mdłym wypełniaczem o konsystencji trocin. ""Mięsem"" jest natomiast styl i poziom życia nowożeńców, kumulujący w sobie wszelkie chromowane fantazje z fotokomórką i zsynchronizowaną aplikacją na smartfona, jakie faktyczna i dopiero aspirująca klasa średnia środkowoeuropejskiej demokracji może sobie wymarzyć. Fakt tak wielkiego tryumfu ""Greya"" w katolickiej i konserwatywnej Polsce (w przeważającej części popierającej partię narodowo-opiekuńczą) zupełnie mnie nie dziwi. Te filmy – a zwłaszcza część najnowsza – stanowią najbardziej intensywną celebrację erotycznej przyjemności dążącej do założenia rodziny i spłodzenia potomstwa, jakie można odnaleźć w kulturze popularnej poza murami specyficznego getta, jakim są tzw. christian movies. Fakt, że Christian Grey został w niemowlęctwie porzucony przez matkę, czyni go taką samą ofiarą kontrkultury i przyniesionego przez nią kryzysu wartości rodzinnych, jak był nią tytułowy, ultrakonserwatywny ""Młody papież"" (2016) z serialu Paolo Sorrentino. Sadomasochistyczne impulsy Greya zostają najpierw zaakceptowane przez Anastasię, następnie delikatnie poskromione i zmienione w budulec partnerskiej psychoterapii, a w końcu – zaprzęgnięte w płodzenie dzieci. W ""Nowym obliczu Greya"" znajduje się nawet scena, w której Anastasia uświadamia Christianowi prokreacyjną funkcję seksu niczym na parafialnej lekcji przygotowania do życia w rodzinie: ""Uprawiamy dużo seksu, Christian, a z seksu powstają czasem dzieci!"".  Trylogia Greya oferuje zmęczonym obywatelom późnego kapitalizmu wyobrażeniowy mix nie do pokonania: konsumpcja na poziomie rekina biznesu o złotym sercu (Grey zostaje nazwany w nowym filmie ""człowiekiem honoru""), seks o intensywności trzęsienia ziemi co noc, a wreszcie: zbudowanie rodziny z potencjałem dynastycznym wielkich fortun kształtujących losy świata. Czytana w ten sposób, trylogia E.L. James jest kluczowym erotycznym czytadłem dekady globalnego konserwatywnego zwrotu politycznego – tak jak przed laty takim ekranowym czytadłem było hedonistyczne ""Dziewięć i pół tygodnia"", a potem, po zastosowaniu feministycznego twistu, serialowy ""Seks w wielkim mieście"". Anastasia Steele jest jednocześnie po trosze Kim Basinger z filmu Lyne'a (jest gotowa na wszystko w łóżku), Carrie Bradshaw z ""Seksu..."" (jest intelektualistką i redaktorką książek, świadomą tak swego ciała, jak i aspiracji), a w końcu także archetypem ""długo cierpiącej żony"" (tzw. long-suffering wife), która cierpliwie czeka na przeistoczenie się poślubionego przez siebie chłopca w mężczyznę w równej mierze odpowiedzialnego, zamożnego, płodnego i monogamicznego (nazwijmy go, odwołując się właśnie do uniwersum Candace Bushnell, Mr. Bigiem do sześcianu).       Jamie Dornan   Universal Pictures   [*Teraz lekki spoiler*]  Pomiędzy ostatnim ujęciem filmu a właściwymi napisami końcowymi ""Nowego oblicza Greya"" poznajemy nie tylko potomka państwa Greyów, ale dostrzegamy, że brzuszek Anastasii znów jest zaokrąglony. Jeszcze zanim cała rodzina ruszyła w stronę wielomilionowej posiadłości, której architektonicznej modernizacji z pasją zapobiegła Anastasia wiele scen wcześniej (jak konserwa, to konserwa), łudziłem się, że Foley być może pokusi się o perwersyjny żart na odchodne i pokaże, jak Grey Junior dostaje po drobnej przewinie klapsa od swojej mamy. Byłaby to wspaniała, przewrotna puenta, ujawniająca edypalne podłoże całości – niestety, należy ona tylko do sfery pobożnych życzeń piszącego te słowa. Rozstajemy się z Greyami jako młodą rodziną wydawniczych magnatów u progu wielodzietności, z Anastasią jako małżonką równie sprawną w kuchni za milion dolarów, jak i w komnacie rozkoszy za milionów kilkadziesiąt. (Dodajmy, że Christian, wzorem zastępów ekranowych heteroseksualnych mężczyzn przed nim, przypala w tejże kuchni kolację.) E.L. James zadała nam co prawda więcej bólu kadencjami swojej prozy (""Moja brodawka ma krótką chwilę wytchnienia, gdy jego słowa pieszczą moją skórę"") niż pan Grey wszystkimi erotycznymi zabawkami sobie i swym partnerkom, ale istotą jej perwersyjnego osiągnięcia jest fakt, że sprzedała całemu światu konserwatywną przypowieść, zarazem przyprawiając cały glob o erotyczne dreszcze."
positive,7,"W jednej ze scen w ""Miłości pisanej Braillem"" 12-letni chłopiec pyta swojego ojca, po czym można poznać, że ktoś jest w nas zakochany. Trudzący się z odpowiedzią mężczyzna wydaje się w sprawach miłosnych równie zagubiony co jego syn. Ich urocza rozmowa jest kwintesencją całego filmu, który, opowiadając o rodzącym się uczuciu między nastoletnimi bohaterami, uświadamia, że gdy w grę wchodzą feromony, nie ma mądrzejszych i głupszych; są tylko ci, którzy do uczuć się przyznają, i ci, którzy przyznać się nie potrafią. Filmowi Victor i Marie – co imponujące – zdecydowanie należą do tych odważnych.       Alix Vaillot,  Jean-Stan Du Pac     Reżyser Michel Boujenah przekonuje, że wszystkie historie miłosne przebiegają według tego samego scenariusza. Nie ma więc znaczenia, że Victor i Marie mają po 12 lat i stawiają dopiero pierwsze kroki w świecie romantycznych uczuć. Jak przystało na uczestników filmowego love story i oni będą musieli sprostać wyzwaniom stojącym na drodze do ich szczęścia. Marie zmaga się bowiem z poważną chorobą oczu, która w niedługim czasie może ją doprowadzić do całkowitej utraty wzroku. Dziewczyna nie chce jednak, by ktokolwiek się nad nią litował, w związku z tym ukrywa swój pogarszający się stan przed wszystkimi – nawet przed rodzicami, którzy z troski o jej zdrowie planują wysłać ją do specjalnej placówki. Marie chciałaby przeżyć swój ostatni rok w szkole najnormalniej jak się da i przede wszystkim podejść do egzaminu do wymarzonej szkoły muzycznej. W realizacji planu pomoże jej od dawna nią zauroczony Victor, nie od razu jednak świadomy, w co się pakuje. I jak to życiu bywa, nie obejdzie się bez miłosnych sprzeczek, interwencji przyjaciół oraz… kłótni z rodzicami.       Jean-Stan Du Pac           Alix Vaillot     Oczywiście z racji wieku bohaterów, ""Miłości pisanej Braillem"" bliżej do grzecznej ""Bezsenności w Seattle"" niż ""Dzikości serca"". Film Boujenaha z komedią Nory Ephron łączy zresztą duża dawka uroku. A to za sprawą nie tylko ujmującego wnikliwą prostotą scenariusza, ale i samych aktorów. Młodziutcy Alix Vaillot i Jean-Stan Du Pac mają w sobie tyle wdzięku, że naprawdę trudno im nie kibicować. Co więcej, sceny z ich udziałem – szczególnie te, w których okazują sobie raczkujące uczucia – wypadają bardzo wiarygodnie. Świetny jest też Antoine Khorsand w roli przyjaciela Victora, któremu udaje się połączyć dojrzałość dorosłego z wrażliwością dziecka i dzięki temu stworzyć zabawną postać. W filmie Boujenaha sporo jest zresztą ciepłego humoru – a śmieszą nie tylko tak oczywiste rzeczy jak nieporadność czy naiwność małoletnich bohaterów, ale i powracająca refleksja, że niezależnie od wieku w kwestiach miłosnych wszyscy zachowujemy się czasem jak dzieci. A jednocześnie to właśnie one mogą nas dużo nauczyć. To bardzo przyjemna lekcja."
positive,7,"Przesyt, kryzys, nuda – to niekoniecznie złe rzeczy. Zagoniony do ślepego zaułka powtarzalności gatunek może albo sczeznąć w serii coraz mniej udanych powrotów albo wywinąć się, stosując nową zagrywkę. To nie przypadek, że najpopularniejszymi filmami superbohaterskimi ostatnich dwóch lat są ""Wonder Woman"" (która odkryła dla filmowego komiksu kobietę), ""Logan"" (który odkrył dla filmowego komiksu starość) i ""Deadpool"" (który odkrył dla filmowego komiksu autoparodię). Oczywista oczywistość: świeżość ""Mrocznego Rycerza"" czy ""Avengers"" dawno wywiało, jedyny ratunek w ucieczce do przodu. Studio Marvel, czujące na karku oddech konkurencji i samo wypluwające co roku po trzy nowe filmy, nie ma wyjścia, musi szukać nowych alejek. W zeszłym roku dostaliśmy od nich ""Thora: Ragnarok"", czyli film o superbohaterskim zmierzchu bogów, tyle że w konwencji skeczu ""SNL"". Pora na wariant serio: ""Czarną Panterę"", czyli superbohatera nadrabiającego lata społecznych nierówności.        Chadwick Boseman   Marvel   Nieprzypadkowo mamy w filmie Ryana Cooglera scenę, w której zapatrzony w dostojnego głównego bohatera czarnoskóry chłopiec pyta: ""kim jesteś?"". Zupełnie jakby nie mógł uwierzyć, że na jego oczach materializuje się marzenie wszystkich czarnoskórych chłopców oglądających dotąd filmy z białym Iron Manem i białym Kapitanem Ameryką, gdzie herosów o – nazwijmy ją: ciemniejszej – karnacji delegowano do funkcji pomocników. Tym razem role są odwrócone: w obsadzie są zaledwie dwaj biali aktorzy, i to na drugim planie. Cynikom blockbuster o afrykańskim superbohaterze może wydać się dzieckiem poprawności politycznej i kapitalistycznej kalkulacji. Ale nawet jeśli ""Czarną Panterę"" spłodziły zeitgeist i rynek, nie znaczy to, że film nie robi dobrej roboty i nie może być ważny, szczery czy zwyczajnie udany.  Oczywiście, świeżość ""Czarnej Pantery"" polega przede wszystkim na sugestywnej pop-polityczności. To wyrównująca szanse fantazja o tym, że jest gdzieś w Afryce państewko Wakanda, które nie tylko bryluje w kwestii postępu technologicznego, ale i ma swojego własnego bohatera w cool kostiumie. Nowa jest tu zatem przede wszystkim otoczka: czarnoskóre twarze bohaterów i bohaterek, koloryt licznych plemiennych rytuałów, bijąca z ekranu barwna egzotyka strojów oraz scenografii, afrykańsko-hip-hopowe rytmy na ścieżce dźwiękowej. Za nimi czai się zaś marvelowy chleb powszedni: historia kolejnego herosa stawiającego czoła swojemu złemu lustrzanemu odbiciu, opowiedziana ze szczyptą humoru i w otoczce pospolitego spektaklu CGI. Mamy tu (wciąż żywe!) powidoki ""Mrocznego Rycerza"" (pościg/przesłuchanie w środku filmu) czy Bondowskiego ""Skyfall"" (wizyta w ekskluzywnym kasynie). Po raz drugi Marvel pożycza też fabularne tropy rodem z… ""Króla Lwa"" (pierwszy zrobił to Kenneth Branagh w ""Thorze""). Rozbrzmiewające nad pejzażem sawanny wokalizy zapewne potęgują takie skojarzenia, ale powiedzcie mi, że nie brzmi to znajomo: jest młody król, jest zły pretendent do tronu, jest sędziwy mędrzec z laską, jest czuwający w zaświatach ojciec. Jest ""życia krąg"", jest ""przyjdzie czas"", brakuje może tylko ""hakuna matata"".       Forest Whitaker   Marvel         Chadwick Boseman   Marvel         Michael B. Jordan   Marvel   A to dlatego, że Ryan Coogler i spółka nie godzą się na znieczulający przekaz ""nic się nie martw"". Reżyser wykorzystuje fakt, że jego bohater to głowa państwa: bierze klasyczne komiksowe pytanie o związek między wielką mocą a wielką odpowiedzialnością i przepisuje je na dylematy, przed jakimi stają dziś kolejne rządy. Coogler mówi tu o imigrantach, o rządzących i ich obowiązkach względem obywateli oraz świata, o pokusie budowania murów; inscenizuje opowieść o politycznym poszerzeniu świadomości. Najpierw jest więc mit (otwierająca film baśniowa geneza Wakandy), potem – historia (retrospekcja z ojcem T’Challi), a wreszcie współczesność, w której ów mit i ową historię należy przemyśleć na nowo, zrewidować, czasem nawet podważyć. T’Challa odkrywa, że bycie królem przynosi poważniejsze dylematy niż ""kogo kopnąć w superbohaterskim starciu"". Nie miejcie jednak złudzeń: to wciąż dyskurs w wersji blockbusterowej. Kolejne argumenty i tak przyjmują ostatecznie formę supersilnych kopniaków.  Cooglerowi nie udaje się niestety przepisać intensywności bokserskich starć z ""Creeda"" na spektakl komiksowych pogoni i bijatyk. Cóż, wychodzi na to, że ze wszystkich marvelowskich reżyserów wciąż tylko bracia Russo potrafią kręcić trzymające za twarz sceny akcji (a może po prostu mają lepszych reżyserów tzw. drugiej ekipy). Komputerową nijakość ""Czarnej Pantery"" równoważy jednak pierwiastek ludzki. Fakt, ""ulepszony"" kostium T’Challi, który na jego życzenie może rozpływać się w powietrzu, odbiera jego akrobatycznym wyczynom poczucie wagi, stawki, grawitacji, ciężaru, czytaj: realności. Ale pod cyfrowym pancerzem wciąż jest charyzmatyczny Chadwick Boseman, który hipnotyzuje autentycznie ""kocią"" mową ciała i przeszywającym spojrzeniem wrażliwych oczu. Uwodzi i reszta obsady, zwłaszcza w-niczym-nie-ustępujące-tytułowemu-mężczyźnie kobiety: Lupita Nyong'o jako ukochana T’Challi Nakia, Danai Gurira jako szefowa jego ochrony Okoye, Letitia Wright jako jego siostra Shuri. Szczególnie rozbrajająca jest relacja między rodzeństwem, uszczypliwa i czuła zarazem. T’Challa i Shuri niby wciąż sobie dogryzają, ale jest coś słodkiego w tym, jak zwracają się do siebie, niby oficjalnie, per ""bracie""/""siostro"". Słychać w tym i królewski protokół, i porozumiewawczą drwinę, i zwyczajną rodzinną miłość. Otóż to: w ""Czarnej Panterze"" spotykają się ""black power"", ""female power"" oraz ""family power"".       Lupita Nyong'o,  Danai Gurira,  Florence Kasumba   Marvel   Coogler wie też coś, o czym w Marvelu regularnie się zapomina: bohater jest tylko tak dobry jak jego przeciwnicy. Pod okiem reżysera Andy Serkis i Michael B. Jordan wybijają się ponad średnią. Mamy tu sprytny podział obowiązków: Serkis jako Ulysses Klaue po prostu bawi się ""komiksowym"" złem, a Jordan jako Erik Killmonger dźwiga właściwy – emocjonalny i moralny – ciężar łotrostwa. Jego motywacje są czytelne i – co więcej – obnażają achillesową piętę T’Challi. W sumie ciekawe: w ""Czarnej Panterze"" to właśnie villain – a nie heros – wyraża słuszny ""czarny"" gniew ufundowany na stuleciach niewolnictwa, rasizmu i generalnej niesprawiedliwości. Ale taka przecież rola dobrego przeciwnika: wytknąć bohaterowi jego błędy i sprowokować go do rozwoju. Nieprzypadkowo to właśnie ulubiony aktor Cooglera wygłasza tu postulaty zmiany. Sam twórca ma przecież podobne priorytety: napiętnować zaniedbania popkultury, popchnąć popkulturę do przodu. Jeśli ma się udać, przyda się superbohater."
positive,7,"Amerykańscy krytycy obeszli się z tym filmem równie czule co Bolo Yeung z kręgami szyjnymi swoich ekranowych adwersarzy. Nie bardzo rozumiem, skąd w recenzjach tyle jadu. Owszem, stojący za kamerą bracia Spierig nie mają ambicji, by odkrywać nowe horyzonty kina grozy. Owszem, sporo w ich dziele klisz i wyświechtanych tricków. ""Winchester"" to jednak wciąż sprawnie zrealizowany gotycki horror, w którym fani gatunku dostrzegą inspirację takimi choćby klasykami, jak ""13 duchów"", ""Zagłada domu Usherów"" czy ""Szósty zmysł"" (odłóżcie widły, zgaście pochodnie, porównanie do utworu Shyamalana nie jest spoilerem). W dodatku główną rolę gra tu Helen Mirren – aktorka zdolna uszlachetnić swoją ekranową obecnością nawet produkcje z Nicolasem Cage'em i Vinem Dieselem. A to nie byle jaki wyczyn.       Helen Mirren     Scenarzystów filmu zainspirowała autentyczna historia Sary Winchester. Tak, z tych Winchesterów, znanych na całym świecie producentów broni palnej. Spadkobierczyni wielomilionowej fortuny pod koniec XIX wieku rozpoczęła trwającą 38 lat budowę gigantycznej posiadłości w San Jose. Siedmiopiętrowe gmaszysko wyglądało niczym wytwór fantazji pijanego architekta. W środku znajdowały się setki pokoi, korytarze przypominały labirynt, zaś pracujące bez chwili odpoczynku ekipy robotników co rusz wyburzały i dostawiały kolejne pomieszczenia. W filmie Spierigów do domostwa pani Winchester przybywa doktor Eric Price (Jason Clarke), który na zlecenie udziałowców firmy ma sprawdzić, czy szefowa nie postradała zmysłów. Ekscentryczna wdowa twierdzi bowiem, iż nawiedzają ją duchy ludzi zabitych z tytułowej broni.  Sarah i Eric to dwie nieźle napisane oraz zagrane postaci. Ona reprezentuje czucie i wiarę. On – szkiełko i oko. Ona interesuje się spirytualizmem, on woli spirytus. Ona nosi się, jakby całe dnie spędzała na pogrzebach. On to narkoman i dziwkarz. W przeszłości oboje przeżyli tragedie, z którymi mimo upływu czasu nie zdołali sobie poradzić. Dla każdego z nich wydarzenia w Winchesterze okażą się formą terapii. Spierigowie szybko wykładają karty na stół. Zamiast wzbudzać w widzu wątpliwości, czy upiorne wizje nie są aby wytworem napędzanej używkami wyobraźni Price'a, twórcy puszczają w ruch karuzelę strachu. Schody trzeszczą, świece gasną, upiory wyskakują niczym diabeł z pudełka, a opętane dziecko snuje ponure przepowiednie głosem palacza z wieloletnim stażem. Stylowo sfotografowana wiktoriańska posiadłość wyrasta tu na oddzielnego bohatera opowieści – wydaje się żywym organizmem pełniącym jednocześnie funkcję pensjonatu, więzienia i przychodni dla udręczonych dusz.       Helen Mirren,  Jason Clarke      Przez większość seansu reżyserskiemu duetowi udaje się wzorcowo utrzymać napięcie. Duża w tym zasługa pionu technicznego: makijaż zjaw nie wygląda tandetnie, montaż nie przyprawia o epilepsję, a scenografia i kostiumy idealnie współgrają z nastrojem historii z dreszczykiem. Rozczarowuje jedynie finał, w którym nad emocjami zaczynają górować średnio udane efekty CGI. Poza tym pobyt w filmowej rezydencji upłynął bez większych zgrzytów. Gdyby ""Winchester"" był hotelem, bracia Spierig mogliby zawiesić nad wejściem trzy gwiazdki. "
positive,5,"W 1947 roku wielki innowator francuskiej prozy Raymond Queneau wydał uroczą książeczkę pod tytułem ""Ćwiczenia stylistyczne"". Zgodnie z tytułem, autor postanowił, że opowie w niej tę samą historię na 99 sposobów, różniących się pod względem formy, konwencji i prowokowanego u odbiorcy nastroju. Z czymś podobnym, przy zachowaniu proporcji, mamy do czynienia w najnowszym filmie Kingi Dębskiej. W ""Planie B"" polska twórczyni, wykorzystując odmienną stylistykę, ukazuje te same zagadnienia, którymi zajmowała się już w ""Moich córkach krowach"". Eksperyment udał się połowicznie. Nowe dzieło przystępnie opisujące perypetie bohaterów, szukających życiowej równowagi w obliczu spadającego na nich nieszczęścia, z pewnością pomoże reżyserce w trafieniu do szerszej publiczności. Widzowie zaznajomieni już z kinem Dębskiej raczej nie znajdą jednak w ""Planie B"" niczego atrakcyjnego.       Edyta Olszówka           Kinga Preis,  Edyta Olszówka           Roma Gąsiorowska    Snuta przez Polkę opowieść zaczyna się jak spot reklamowy zatytułowany ""Jesteśmy już częścią Zachodu"". Na ekranie obserwujemy zmodernizowane centrum Warszawy, dumnie pnące się w górę wieżowce i dizajnerskie mieszkanka w centrach starych kamienic. We wnętrzach tych przestrzeni ludzie odbywają błyskotliwe rozmowy przy kawie, która na pewno okaże się sojową latte, albo uprawiają radosny seks z przygodnymi nieznajomymi. Sielanka ta trwa jednak krótko i zostaje przełamana informacją o wielkiej katastrofie komunikacyjnej mającej istotny wpływ na życie bohaterów. Czyżby ""Plan B"" miał zatem okazać się opowieścią o tym, że nasze samozadowolenie opiera się na fałszywych przesłankach, a poczucie przyswojenia europejskiego stylu życia stanowi wyłącznie szkodliwą iluzję?  Niestety, to nie ten adres. Dębska puszcza powyższe pytania mimo uszu i zadowala się opowiedzeniem czterech historii prowadzących nas do wyciągnięcia jednakowych wniosków. Z filmu dowiemy się zatem, że w życiu warto znaleźć plan B, a nawet z największego kryzysu znajdziemy wyjście, jeśli otworzymy się na drugiego człowieka. Niestety, sympatyczne skądinąd przesłanie trudno uznać za coś więcej niż mechanicznie powtarzany slogan z pierwszego lepszego życiowego poradnika. Winę za to ponosi zapewne konstrukcja filmu, która – inaczej niż we wspomnianych ""Moich córkach"" opowiadających historię problemów pojedynczej rodziny – każe przeskakiwać twórcom od jednej opowieści do drugiej. Strategia ta zabiera szansę na pogłębienie psychologicznego rysu postaci, a w konsekwencji zmusza do pójścia na łatwiznę. Swoisty skrót myślowy stanowią choćby wybory obsadowe – zarówno Marian Dziędziel, jak i Marcin Dorociński właściwie powtarzają na ekranie role z ""Córek"". Ten drugi, jako niegrzeszący inteligencją, lecz poczciwy Mirek powiela nawet te same powiedzonka i żarty językowe.       Marcin Dorociński                     Kinga Preis    Przyczyna tych słabości tkwi zapewne w stojącym za ""Planem B"" modelu kina. Inaczej niż w przypadku ""Helu"" czy ""Moich córek"", Dębska zrealizowała tym razem cudzy scenariusz i musiała dopasować się do wizji producenta. Właśnie stąd bierze się również obecność – dość nachalnie eksponowanego na ekranie – product placement. Gdy w jednej ze scen bohater zaprasza koleżankę na koncert Darii Zawiałow, łatwo domyślić się, że w scenie wieńczącej fabułę wystąpi właśnie ta wokalistka. Wykonana przez nią piosenka Wojciecha Młynarskiego ""Jeszcze w zielone gramy"" wypada bardzo zgrabnie. Szkoda tylko, że przy okazji wykłada kawę na ławę interpretację filmu i nie pozostawia widzowi właściwie żadnej przestrzeni do własnych przemyśleń.  Litanię utyskiwań można by ciągnąć jeszcze długo, ale prawda jest taka, że ""Plan B"" i tak jest pozycją bardziej wartościową niż większość tytułów szturmujących szczyty polskiego box office’u. Łączącemu wzruszenia z odrobiną humoru filmowi warto życzyć powodzenia, a przy okazji żywić nadzieję, że Kinga Dębska nie zaniedba bardziej autorskiej ścieżki swojej kariery. Zapowiadany przez reżyserkę od jakiegoś czasu projekt ""Zabawa, zabawa"" zapowiada się wszak więcej niż intrygująco."
positive,6,"Stylowy, pasiasty wzór, całun złotych włosów, grymas mądralińskiej, która przechytrzyła właśnie cały świat – jaka Maja jest, każdy widzi. I choć jej zakorzenione w popkulturze oblicze, związane nieodmiennie z analogowymi technikami animacji, zostało w nowej wersji całkowicie rozmyte, bohaterka wciąż sprawdza się jako rzeczniczka wykluczonych oraz nauczycielka empatii. Tym razem Maja, niewielki trybik w potężnej pszczelej monarchii, staje do rywalizacji w owadzich Igrzyskach Ulimpijskich. Stawka jest wysoka: jeśli bohaterce oraz jej druhowi Guciowi nie uda się wylądować na najwyższym miejscu podium, cały letni miód zostanie zagarnięty przez bezlitosną królową z bogatej stolicy. Żuki ostrzą rogi, mszyce ćwiczą formacje bojowe, w programie między innymi wyścigi na przerażonych ważkach, bitwa na ubity pyłek oraz wspinaczka po zdradzieckich łodygach. Czas, start!          ""Pszczółka Maja: Miodowe igrzyska"" to klasyczna sportowa opowieść o bandzie fajtłap, którzy brak bożej iskry nadrabiają solidarnością i ciężką pracą. Maja i Gucio, sprowadzeni do roli arbitrów w kruchym sojuszu pomiędzy wyrzutkami, oddają pole znacznie fajniejszym postaciom: jest wśród nich neurotyczna pajęczyca z depresją, owładnięty strachem przed zarazkami karaluch, a także czarny charakter z prawdziwego zdarzenia, czyli pszczółka tresowana przez ojca na bezwzględną mistrzynię. To barwna zgraja i zarazem ciekawy przegląd postaw wobec bliźniego, w sam raz dla dzieciaków odpoczywających pomiędzy kolejnymi scenami akcji.  Nawet jeśli nasz charakter jest skutkiem wychowawczych błędów, wciąż ponosimy pełną odpowiedzialność za swoje czyny – przekonują twórcy bajki i starsi widzowie zapewne pokiwają głową z uznaniem. Ciekawych wątków jest tutaj zresztą więcej, z opowieścią o cnocie tolerancji, zaletach matriarchalnego społeczeństwa oraz wyjątkowej roli prowincji na czele. Postać wymyślona przez niemieckiego pisarza, unieśmiertelniona w austriacko-japońskiej animacji oraz zestrojona w naszej świadomości z polskim szlagierem Zbigniewa Wodeckiego, jak mało kto nadaje się na międzynarodowy symbol obywatelskich cnót.          Chociaż olimpiada to w tym przypadku fabularny strzał w dziesiątkę, ""Maja"" ma niestety marne szanse, by przegonić faworytów z Hollywood. Spowalnia ją nie tylko odtwórczy tekst oraz mało efektowna komputerowa animacja (za sprawą ubogiej mimiki i sterylnych teł życia brakuje zarówno bohaterom, jak i cyfrowemu światu), ale też nieco zbyt mdły jak na mój gust humor. Ani to slapstick, ani komedia sytuacyjna, a jak na tak dziki świat, mało tu również absurdu oraz ironii. Może za cztery lata będzie złoto. Póki co – jak mawiał Przemysław Babiarz – doskonałe, jedenaste miejsce. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,6,"Andy'ego Serkisa znają wszyscy. Jest on przecież najsłynniejszym odtwórcą ról motion capture. Grał Golluma we ""Władcy Pierścieni"", Cezara w nowej trylogii o planecie małp, Snoke'a w ostatnich ""Gwiezdnych wojnach"". Już jakiś czas temu postanowił spróbować swych sił w reżyserii. ""Pełnia życia"" to jego jazda próbna, zanim zaprezentuje światu wielkie widowisko o Mowglim.          Claire Foy,  Andrew Garfield     Nie ma się więc co dziwić, że nakręcony przez niego film niczym szczególnym się nie wyróżnia. Serkis działał metodycznie i asekurancko. Jego głównym celem było przede wszystkim nie popełnienie poważniejszych błędów. I to też osiągnął. ""Pełnia życia"" jest dziełem poprawnym aż do bólu. Serkis kryje się za prawdziwą historią Robina Cavendisha. Skrupulatnie opowiada kolejne etapy jego życia. Zaczyna więc od przedstawienia widzom tego, jakim to energicznym, kochającym ruch i przygody mężczyzną był Cavendish, co pozwala mu łatwo zaakcentować cios, jakim stało się później polio i pełen paraliż. Prostymi środkami, i przy wielkim udziale grających główne role Andrew Garfielda i Claire Foy, przekazuje widzom ""prawdę"" o głębokim uczuciu między Robinem a jego żoną Dianą. Pryncypialnie wylicza wszystkie istotne punkty z życia Robina, kiedy ten był już osobą w pełni zależną od funkcjonowania respiratora.  Ponieważ zaś wszystko to jest zaprezentowane bardzo profesjonalnie, na pierwszy rzut oka ""Pełnia życia"" wydaje się ładnym i przyjemnym filmem. Serkis zadbał o odpowiednią oprawę: znakomite zdjęcia Roberta Richardsona i poruszającą muzykę Nitina Sawhneya. Dzięki temu widzowie łatwo odczują siłę miłości łączącej bohaterów, przerażenie Robina, kiedy będzie na skraju śmierci i wreszcie wielki zachwyt z doświadczania rzeczy, które wydawały się mu już na zawsze poza zasięgiem.       Claire Foy,  Hugh Bonneville,  Tom Hollander,  Andrew Garfield    To jest po prostu ładny film - co zupełnie wystarczy do szczęścia wzrokowcom. Ci jednak, którzy spojrzą głębiej, odkryją, że Serkis nie ma widzom nic ciekawego do powiedzenia. Hasła o niezłomnej woli życia, o sile miłości, przyjaźni i pomysłowości ludzi w obliczu straszliwych tragedii reżyser traktuje wyłącznie przedmiotowo. Potrzebne mu są do tego, by wzbudzić w widzach poczucie obcowania z mądrym i wzruszającym filmem, trochę słodkim, trochę gorzkim, ale pozostawiającym po sobie pozytywne wrażenia. Serkis nie skorzystał z okazji, by opowiedzieć o tym, jak skomplikowana jest ludzka natura. O irracjonalności pragnienia śmierci, którego nie da się matematycznie uciszyć sumą drobnych radości, miłości bliskich i sukcesów, które poprawiły życie tysiącom ludzi. ""Pełnia życia"" nie jest ani opowieścią o upartej walce o przetrwanie, ani o społeczniku, który zmaga się z bezduszną biurokracją, ani o żonie, dla której trwanie u boku sparaliżowanego męża nie jest poświęceniem, nawet jeśli codzienność daje się jej we znaki. Elementy tego oczywiście znajdują się w ""Pełni życia"", tyle tylko że reżyser nie wyciąga z ich obecności żadnych wniosków.  Serkis sprawdził się więc jako filmowy rzemieślnik. Teraz - jeśli chce być artystą tworzącym wyjątkowe dzieła - musi popracować nad głębią swoich opowieści."
negative,4,"Spójrz na Traktorka Florka dorosłymi oczami, a raczej nie ulegniesz jego urokowi. Pomalowany na szaro ciągnik z kreskówkowymi oczami, który porozumiewa się ze światem desperackimi trąbnięciami swojego klaksonu - no nie jest to WALL.E. Ale norweski film familijny o tytułowym Traktorku nie jest też superprodukcją z budżetem od pana Disneya, więc należy rozliczać go raczej z serca i dobrych chęci niż z walorów realizacyjnych. Trzeba też wziąć poprawkę na to, kto jest adresatem tej opowieści. ""Traktorek Florek"" to ni mniej ni więcej, tylko typowa europejska produkcja dla najmłodszych, bez drugiego dna dla rodziców, bez jakichkolwiek ""kinowych"" ambicji. Niestety - nawet przy zachowaniu wszelkich proporcji - ""typowa"" znaczy w tym przypadku: przeciętna.          ""Czy przyjaźń między dzieckiem, dorosłym, traktorem a kozą jest możliwa?"", czytamy w zaczepnym oficjalnym opisie dystrybutora. W samym filmie nie znajdziemy jednak żadnej prowokacyjnej wizji relacji między ludźmi, maszynami a zwierzętami hodowlanymi. Głównym bohaterem jest nie tytułowy traktorek, a niejaki Gustav, który przyjeżdża z rodzicami spędzić wakacje na wsi. Co ciekawe, bardziej niż spotkanie z inteligentnym mechanicznym pojazdem czterokołowym dziwi go okoliczny brak chodników, po których mógłby jeździć na deskorolce. Taka już jednak logika historii dla dzieciaków: fantazja jest tu codziennością, a rzeczywistość - traumą.  Ale problem ""Traktorka Florka"" tkwi nie tyle w wątpliwej wiarygodności świata przedstawionego, co w jego wątpliwej atrakcyjności. Gustav jest nie tyle bohaterem, co scenariuszową tabulą rasą. Ma to może sens o tyle, że każdemu maluchowi na sali łatwiej wówczas postawić się na jego miejscu - przy okazji jednak jakoś trudno przejąć się jego losem. Chłopiec po prostu sobie jest: nijaki i przezroczysty. Teoretycznie jego brak osobowości powinien rekompensować wianuszek barwnych drugoplanowych postaci: lokalny farmer hodujący ogórka-giganta, domorosły wynalazca zajadający się parówkami czy grająca na banjo dziewczyna, z którą zaprzyjaźnia się Gustav. Wcielający się w nich aktorzy balansują jednak między dwiema niefortunnymi skrajnościami: albo są równie apatyczni, co główny bohater, albo przesadnie małpują niczym każdy dorosły, który w obecności dziecka zmienia się nagle w strojącego głupie miny klauna. Sytuacji nie ratuje też sam Florek, będący zaledwie maskotką, która od czasu do czasu przewróci oczami albo zatrąbi - raczej niewiele jak na bohatera tytułowego. Bez dwóch zdań najwięcej uroku ma więc w tym gronie tańcząca kózka imieniem Houdini.          Opowieść toczy się w dość leniwym tempie, co można uznać za powrót do zdrowej tradycji sprzed epoki ciągłego ADHD. Taka jest chyba intencja filmu, którego bohater odkrywa, że spokojne wiejskie życie też może być ciekawe i kolorowe. Reżyser Peder Hamdahl Næss opowiada w spokojny, przezroczysty sposób, tylko od czasu do czasu pozwalając sobie na przebłysk inwencji i bawiąc się jakąś konwencją. Pojedynek między hodowcami warzyw-gigantów jest więc rozegrany na modłę niemal westernową, mamy też slapstickową sekwencję igraszek psotnej kózki, jest nawet wpasowany w fabułę niby-wideoklip w stylu country z wykonywaną przez bohaterów piosenką. Wszystko wieńczy wyrażony wprost morał o tym, że nie liczą się nagrody, tylko przyjaźń, współpraca i prawda. Przesłanie oczywiście cenne, choć wolałbym, żeby podano je w bardziej spełnionej filmowej formie. Nawet jeśli dziecięcy widzowie nie zawsze wymagają wiele, to chyba zasługują na więcej niż kompetentne minimum. "
positive,7,"Kiedy kupuję bilet na polską komedię romantyczną, spodziewam się zazwyczaj dwóch rzeczy: bohaterów stworzonych w arkuszu kalkulacyjnym oraz świata wykreowanego przez architektów wnętrz. Jakież było moje zdziwienie, gdy w filmie Bartłomieja Ignaciuka ambitna (i zakompleksiona) pracownica skarbówki budziła się rankiem w zagraconej kawalerce, zaś uwodzicielski (i pierdołowaty) amant zadawał szyku rozklekotanym autem, rocznik pradawny. Spokojna głowa, podobnych sugestii, że z bohaterami, których kojarzymy, spotkamy się w rzeczywistości, którą znamy, jest w ""Podatku od miłości"" znacznie więcej.        Grzegorz Damięcki,  Aleksandra Domańska   Robert Pałka  Urzędniczka Klara (Aleksandra Domańska) ściera się z amantem Marianem (Grzegorz Damięcki) z mało wzniosłego powodu. Stawką są pieniądze, awanse i inne takie – on plącze się w zeznaniach podatkowych, więc próbuje wykazać, że jest męską prostytutką; ona tymczasem stara się udowodnić, że kłamstwo ma krótkie nogi, a niehańbiący i nieopodatkowany zawód to tylko zasłona dymna. Punktem wyjścia jest barowa kłótnia o damsko-męskie pryncypia i tożsamość polskiej prowincji. Punktem dojścia – love story, w którym obydwie strony pozostają graczami wagi ciężkiej o niejasnych motywacjach.  Chociaż Ignaciuk pracuje na matrycy komedii romantycznej, zmieściło się w ""Podatku od miłości"" kilka innych filmów. Zaczyna się jak opowieść o twardej babce ucierającej nosa egocentrycznemu facetowi, ale z czasem historia pączkuje w najróżniejszych kierunkach: kariera kontra rodzina, stabilizacja kontra przygoda, altruizm kontra egoizm. W wielu przypadkach świadczyłoby to o scenariopisarskiej indolencji. Tutaj jednak klimat zmienia się w bardzo naturalny sposób, nie jest podyktowany ideą zaskakującego i nieoczywistego tekstu. Uwiarygodnieniu tej emocjonalnej amplitudy służą zgrabnie napisani bohaterowie – Klara i Marian mają swoje za uszami, co jakiś czas zrzucają maski, obnażając zaskakujące kompleksy i lęki. Jej ewidentnie ciążą wałówki z rodzinnego Kołobrzegu, on tymczasem jest tak skuteczny w pomaganiu innym, że wciąż zapomina o sobie.       Zbigniew Zamachowski,  Aleksandra Domańska   Robert Pałka  Aktorski duet zgrabnie wygrywa te paradoksy, decyzja o tym, by podarować główne role osobom, którzy nie wyskakują z naszych lodówek, okazała się strzałem w dziesiątkę. Damięcki świetnie odnajduje się w emploi lekkoducha o złotym sercu, jego Marian jest pewny siebie, ale tylko do momentu absolutnej nieporadności. Domańska wypada jeszcze lepiej – żarty podaje bez przesadnej emfazy, w scenach dramatycznych jest naturalna i charyzmatyczna. Na drugim planie również bez wstydu. Sunący na rowerze Michał Czernecki jest wiarygodnym wilkiem w owczej skórze, Magdalena Popławska daje popis fotogenicznej neurozy w krótkometrażowym prequelu ""Ataku paniki"", z kolei Zbigniew Zamachowski mógłby dołączyć do korowodu sfrustrowanych Adasiów Miauczyńskich polskiego kina.       Aleksandra Domańska   Robert Pałka  Oczywiście debiutującemu na dużym ekranie Ignaciukowi zdarza się zajrzeć do skrzyneczki z narzędziami i dostrzec w niej jedynie młotek. Widać to zwłaszcza w otwierającej film metaforze walki z patriarchatem: oto bohaterka, po wyczerpującym bokserskim treningu, opuszcza szatnię, mijając pluton umięśnionych byczków – krokiem modelki, w pełnym makijażu, z rozwianym włosem. Lecz pomimo nieudanej ekspozycji, kilku kadłubkowych wątków i paru chybionych linijek tekstu, ten podatek warto zapłacić. Jeśli reżyser nie zdejmie nogi z gazu, zwróci się z nawiązką. "
positive,5,"""Więzień labiryntu: Lek na śmierć"" zaczyna się zaskakująco dobrze. Bez słowa wyjaśnienia zostajemy wrzuceni w sam środek akcji. Scena napadu na pociąg cieszy oko żwawym tempem, interesującą inscenizacją i świetnie wyważonymi proporcjami między efektami praktycznymi i wygenerowanymi przez komputer. Ani przez chwilę nie widać problemów, jakich twórcom przysporzyła ta scena. To właśnie podczas jej kręcenia grający Thomasa Dylan O'Brien doznał poważnej kontuzji, która sprawiła, że film trafił do kin z rocznym poślizgiem.       Rosa Salazar,  Nathalie Emmanuel,  Thomas Brodie-Sangster,  Jacob Lofland,  Katherine McNamara,  Dylan O'Brien,  Dexter Darden   Twentieth Century Fox Film Corporation  Być może jednak ta przymusowa przerwa sprawiła, że sceny akcji w tej części wyglądają zdecydowanie lepiej od tego, co mogliśmy zobaczyć wcześniej. Szczególnie ""Próby ognia"" pod tym względem wypadały mało satysfakcjonująco. W ""Leku na śmierć"" Wes Ball i jego ekipa postawili na efekciarstwo. Jak się okazało, była to trafna decyzja. Szczególnie w drugiej połowie filmu jest sporo niezłych strzelanin i eksplozji, których nie powstydziłby się Michael Bay czy Luc Besson.  I to właśnie sceny akcji sprawiają, że ""Lek na śmierć"" jest najlepszą częścią cyklu – po prostu dlatego, że czynią z filmu fajną, niezobowiązującą rozrywkę. Reszta dzieła Balla pozostaje na równie rozczarowującym poziomie, co ""Więzień labiryntu"" i ""Próby ognia"". Znów fabuła w dużej mierze opiera się na szczęśliwych zbiegach okoliczności. O ile w scenach akcji nie drażni to aż tak bardzo (we wspomnianym otwarciu pociąg zatrzymuje się dokładnie tam, gdzie czekają na niego towarzysze Thomasa), bo wpisuje się to w estetykę akcyjniaka SF, o tyle trudno ze spokojem przyjąć, że bohaterowie jak za machnięciem czarodziejskiej różdżki wychodzą bez szwanku z mocno kłopotliwych sytuacji tylko dlatego, że reżyser nie miał czasu lub chęci się nimi zająć. Wes Ball ma swoje narracyjne priorytety i wszystko inne jest dla niego mało ważne.       Kaya Scodelario,  Dylan O'Brien   Twentieth Century Fox Film Corporation         Aidan Gillen,  Dylan O'Brien   Twentieth Century Fox Film Corporation         Rosa Salazar   Twentieth Century Fox Film Corporation  Jednak najbardziej irytuje to, że zmarnowano potencjał fabularny tej historii. Po dwóch częściach ""Więźnia labiryntu"", w których podobnie traktowane były ciekawe kwestie moralne, należało się już do takiego postępowania przyzwyczaić. A jednak to wciąż nie przestaje boleć. ""Lek na śmierć"" mógł stawiać naprawdę interesujące pytania o to, czym jest dobro i zło w świetle nieuchronnej (zdawałoby się) apokalipsy; mógł pokazać, jak podobni do siebie są Thomas i Ava Paige – przecież tak naprawdę różni ich tylko to, że stoją po przeciwnych stronach barykady; mógł zastanowić się, co jest groźniejsze: makiaweliczny pragmatyzm czy ślepa na wszystko lojalność wobec garstki przyjaciół. Wes Ball jednak z uporem maniaka ignoruje to wszystko i interesujące aspekty fabuły sprowadza do poziomu banalnych katalizatorów akcji napędzających film.  W ten sposób trylogia ""Więzień labiryntu"" kończy się tak jak się zaczęła – wiele obiecuje, ale dostarcza jedynie paru dreszczy emocji."
positive,7,"O nowym dziele Ridleya Scotta mówi się dziś głównie w kontekście kontrowersji związanych z jego obsadą. Emocje budzi podjęta na miesiąc przed premierą decyzja o wycięciu wszystkich scen z Kevinem Spaceyem i nakręceniu ich od nowa z udziałem Christophera Plummera. Media wzięły również na widelec dysproporcję w wynagrodzeniach, jakie zainkasowali za dokrętki Mark Wahlberg i Michelle Williams. Można wręcz odnieść wrażenie, że w zalewie plotek, breaking newsów oraz głosów oburzenia zapomniano o samym filmie. A szkoda, bo ""Wszystkie pieniądze świata"" to solidne kino sensacyjne w starym stylu: zrealizowane elegancko, choć bez fajerwerków, skupione na bohaterach, a przy tym pozbawione nieznośnej hollywoodzkiej egzaltacji.       Mark Wahlberg,  Michelle Williams    Scott otwiera swój film efektownym czarno-białym ujęciem. Z ludzkiej masy przelewającej się nocą przez centrum Rzymu kamera Dariusza Wolskiego wyławia długowłosego nastolatka w modnej marynarce. Młodzian (Charlie Plummer) włóczy się samotnie bez celu, prawdopodobnie pod wpływem narkotyków. Wrażenia nie robią na nim ani fontanna di Trevi, w której niegdyś Anita Ekberg  pluskała się dla Felliniego, ani wdzięczące się uliczne prostytutki. La dolce vita kończy się z chwilą, gdy niezidentyfikowani sprawcy siłą wciągają chłopca do busa, a potem odjeżdżają w siną dal. Kilka dni później do rodziny nastolatka zgłaszają się porywacze z żądaniem okupu w wysokości 17 milionów dolarów. Na biednych nie trafiło - patriarcha rodu Jean Paul Getty to przecież najbogatszy człowiek na świecie. Problem w tym, że jego pasja bogacenia się jest równie wielka co niechęć do rozstawania się z gotówką.  Pomijając scenę, w której grany przez Plummera miliarder został cyfrowo wklejony w pustynny krajobraz, trudno uwierzyć, że aktor otrzymał tę rolę za pięć dwunasta. 88-letni laureat Oscara rozsmakowuje się w postaci króla świata kolekcjonującego dzieła sztuki i ludzi. Równie cyniczny co czarujący, wiecznie nienasycony Getty to obywatel Kane i Sknerus McKwacz w jednym. Z jednej strony megaloman owładnięty manią stworzenia dynastii na miarę rzymskich cesarzy. Z drugiej - zimny drań obchodzący się z najbliższymi osobami, jakby były przedmiotem transakcji. Z trzeciej - człowiek głęboko samotny, niepozbawiony kompleksów, będący zakładnikiem swojego bogactwa. Jedyną osobą, która potrafi mu się postawić, jest ekssynowa i matka porwanego chłopca, Gail (świetna Michelle Williams). To ona powinna być prawą ręką teścia - ma więcej ikry i samozaparcia niż jej ustawicznie naćpany były małżonek oraz rozpieszczony syn razem wzięci. Gdy Plummer i Williams  pojawiają się wspólnie na ekranie, wartość ""Pieniędzy"" idzie w górę.       Mark Wahlberg,  Christopher Plummer    Konflikt między Gettym seniorem a Gail to tylko jeden z kilku niezwykle ciekawych wątków zasługujących na rozwinięcie. Świat naftowego magnata, w którym niewyobrażalne bogactwo na każdym kroku sąsiaduje z przejawami absurdalnej oszczędności, warto było sportretować z większą ironią i satyrycznym pazurem. Z kolei nieudolne zachowanie porywaczy i policji to wręcz materiał na coenowską tragifarsę o idiotach nakręcających spiralę przemocy. Z większą atencją można było potraktować komitywę między młodym Gettym a jego kidnaperem (Romain Duris), która z czasem przybiera kształt odwróconego syndromu sztokholmskiego. Szkoda również Marka Wahlberga w roli pracującego dla Getty'ego zimnokrwistego negocjatora z życiem prywatnym w rozsypce. Marnujący się ostatnio w ""Transformerach"" i drugoligowych komediach gwiazdor miał tu szansę stworzyć ciekawą, mięsistą kreację. Niestety, jego Fletcher Chase wraz z rozwojem akcji rozpływa się się na drugim planie. Nawet żarliwa przemowa bohatera pod koniec filmu nie zmienia wrażenia, że Wahlberg dostał do zagrania mniej, niż powinien. Kto wie, być może historia uprowadzenia dziedzica fortuny miałaby po prostu większą siłę rażenia jako miniserial? Przekonamy się o tym już niedługo, gdy na szklanym ekranie zadebiutuje ""Trust"" Danny'ego Boyle'a.  O ile w scenariuszu dałoby się pewnie ulepszyć to i owo, o tyle reżyseria wydaje się bez zarzutu. Mimo osiemdziesiątki na karku Scott wciąż jest sprawnym narratorem i wyśmienitym stylistą. Nieważne, czy filmuje spaloną słońcem włoską prowincję, położoną na angielskich wrzosowiskach posiadłość, czy wnętrza szklanego korporacyjnego pałacu, wie, jak wyczarować kadry, które wymasują widzom gałki oczne. Nadal ma dobre ucho do soundtracku i potrafi z biglem zainscenizować scenę strzelaniny bądź ucieczki przed gangsterami. Słowem, jest wart swojej ceny. "
positive,7,"""Czas mroku"" zaczyna się od ekspresyjnego, kręconego z góry ujęcia brytyjskiej Izby Gmin w stanie wzburzenia. Jest maj 1940 roku, upada gabinet Neville’a Chamberlaina, premiera oskarżanego o nieudolne dowodzenie brytyjskim wysiłkiem wojennym w konflikcie z Niemcami. W Izbie nieobecny jest deputowany, który na konflikcie zyska najbardziej – Winston Churchill. To on obejmie gabinet po Chamberlainie, prowadząc Wielką Brytanię do zwycięstwa.        Gary Oldman    Gdy tylko Churchill pojawia się na ekranie, całkowicie na nim dominuje. Tworzy to ciekawy kontrast z ""Dunkierką"" Nolana, obejmującą podobny okres czasu – oba filmy kończą się udaną ewakuacją brytyjskiego korpusu ekspedycyjnego z plaż Flandrii. W ""Dunkierce"" widzimy front, w ""Czasie mroku"" wydające rozkazy, bezpieczne na tyłach dowództwo. U Nolana bohater jest zbiorowy i anonimowy, u Joego Wrighta (który sam nakręcił mistrzowską, sfotografowaną w jednym ujęciu scenę ewakuacji z Dunkierki w ""Pokucie"") bohater jest tylko jeden – Churchill.  Choć w gabinecie wojennym brytyjski premier toczy boje z własnymi ministrem spraw zagranicznym, Lordem Halifaxem, to nie jest on dla niego prawdziwym przeciwnikiem. Churchill w ""Czasie mroku"" musi przede wszystkim pokonać siebie, własne wątpliwości i słabości. Uwolnić się od przeszłości pełnej politycznych błędów, porażek i lat spędzonych w izolacji, na marginesie. Teatr polityczny jest w ""Czasie mroku"" spektaklem jednego aktora.       Lily James,  Gary Oldman    Łatwo taki teatr robić, gdy w obsadzie ma się Gary’ego Oldmana. Za rolę już zgarnął Złotego Globa, mówi się o nim także jako o oscarowym pewniaku. Faktycznie, ukryty pod zmieniającą go nie do poznania charakteryzacją, aktor tworzy wybitną kreację. Ona niesie cały film, wynosi go w górę co najmniej o jedną gwiazdkę. Otrzymujemy przejmujący i przekonujący portret człowieka, który podnosi się po dekadzie politycznych i osobistych klęsk, dorastając do wielkości, jakiej zawsze pragnął.  Mamy więc wzorcową hollywoodzką opowieść o przemianie bohatera i na tym poziomie film działa bardzo dobrze. Pomaga w tym sprawna reżyseria Wrighta, wysmakowane, utrzymane w ciemnej, wyblakłej palecie zdjęcia Brunona Delbonnela, oddające klimat epoki scenografia i kostiumy. Gorzej jest z politycznym portretem tamtych czasów.       Gary Oldman    Druga wojna światowa nie była jednak teatrem jednego aktora, tak samo jak brytyjski parlament i polityka w roku ’40. W narracji Wrighta i Delbonnela zupełnie znikają inni kluczowi aktorzy tamtych lat, na czele z liderem Laburzystów, Clementem Attlee. On też podjął trudną decyzję, by mimo dzielących go z Torysami różnic wejść do gabinetu Churchilla. Wykonywał w nim kluczową dla zwycięstwa aliantów pracę zarządzania wojenną gospodarką.  Twórcy wybrali ten moment kariery Churchilla, gdy jego wielkość przez nikogo nie jest specjalnie kwestionowana. Poraniona przez Brexit Wielka Brytania być może potrzebuje takich narracji, przypominających jej, jak w przeszłości, w dużo trudniejszych warunkach, samotny Londyn był w stanie przetrwać i odnieść zwycięstwo. Doceniając dobrą filmową robotę i uznając prawo twórców do takiego ujęcia postaci Churchilla, nie mogę ukryć, że osobiście wolę znacznie bardziej zniuansowane historyczne obrazy."
positive,6,"Co po angielsku znane jest jako ""garden gnome"", w Polsce nazywamy ""krasnalem ogrodowym"". Dziwne zatem, że polscy tłumacze filmu, w którym 7 (słownie: siedmiu) małych facecików noszących szpiczaste czerwone czapeczki i udających porcelanowe figurki ogrodowe, zapamiętale trzymają się słowa ""gnom"". Ale taki już widać animowany standard ustanowiony parę lat temu przez ""Gnomea i Julię"". Kanadyjskie ""Gnomy rozrabiają"" nie mają nic wspólnego z tamtym filmem - nie licząc oczywiście felernej słabości do słowa ""gnom"". Nie mają też wiele wspólnego z wyśrubowanym standardem wielkich amerykańskich studiów animacyjnych - to dużo prostsza propozycja niż kolejne klasyki Disneya czy Pixara. Ale nic to, wciąż jesteśmy lata świetlne od nawiedzających polskie ekrany chińskich podróbek. Krasnale (przepraszam, gnomy), choć niewysokie, i tak sięgają powyżej średniej.          Oryginalny tytuł (""Gnome Alone"") sugeruje jakąś wariację na temat ""Kevina samego w domu"", polski tytuł sugeruje jakąś wariację na temat ""Gremliny rozrabiają"". Podwójne pudło, mimo że faktycznie mamy tu i ""kevinowy"" ostatni bastion, i inwazję ""gremlinowych"" psotnych stworków. Szkoda, bo dystrybutor stracił unikalną okazję, by zatytułować animację… ""Sama w gnomu"". Wariant, na który się zdecydowano, niestety wprowadza w błąd, bo jeśli ktoś w tym filmie rozrabia, to nie są to krasnale (przepraszam, gnomy). Ale może zdradzam zbyt wiele. W ramach streszczenia fabuły powiem więc jedynie, że poznajemy tu niejaką Chloe, która przeprowadza się z mamą do nowego miasta. Takie przenosiny to chleb powszedni ich dwuosobowej rodziny. W efekcie Chloe przyjaźni się bardziej ze swoim smartfonem niż z rówieśnikami. Domostwo, do którego wprowadzają się bohaterki, ma jednak swoje sekrety i skutecznie odwróci uwagę dziewczynki od telefonicznego ekranu.  Uspokajam: w przeciwieństwie do licznych nawiedzających polskie kina animowanych potworków ""Gnomy rozrabiają"" to prawdziwy film. Taki, w którym mamy postacie, temat i nawet (!) scenariusz (wybaczcie cynizm, to mechanizm obronny). Mający na koncie ""Gang wiewióra"" reżyser Peter Lepeniotis bardzo zgrabnie wprowadza nas w świat przedstawiony: najpierw od ręki charakteryzuje Chloe i jej mamę, a potem sprawnie buduje napięcie, sugerując, że zaraz wydarzy się coś niesamowitego. Jest tu i uwaga na bohatera, i rozmach narracyjny. Trudno powiedzieć, czy podobna realizatorska skrupulatność nie spodoba się aby bardziej rodzicom niż tym, których przyprowadzili oni na salę kinową. Ale spokojnie, kolorowe atrakcje dla maluchów czają się już za rogiem. Czemu więc nie docenić tego, że twórcy - hasłowo, ale jednak - przerabiają poważne problemy najmłodszych (trudny los ""przeprowadzkowego"" dziecka, brutalna szkolna hierarchia popularności, dziecięce uprzedzenia, uzależniający urok smartfonów)? Wszystko oczywiście po sznurku schematu, ale rzetelnie.           Film nie jest może animacyjną żyletą w stylu amerykańskich gigantów, wygląda jednak całkiem porządnie. Twarze bohaterów jasno komunikują emocje, ich ruchy są odpowiednio dynamiczne, z ekranu biją jaskrawe kolory. Waleczne krasnale (przepraszam, gnomy) są całkiem zabawne w swoim ""mini-maczyzmie"", ze swoimi militarnymi gestami małych ciałek. Jak na mój gust twórcy nieco zbyt często uciekają się do żartów gastrycznych, ale taki już niestety standard gatunku. Grunt, że mamy tu zgrabne połączenie dziecięcego punktu widzenia z magicznym dotknięciem eposu fantasy i z obowiązkowymi eksplozjami humoru. W polskiej obsadzie figuruje choćby Jerzy Stuhr i - choć nie przebija własnych pamiętnych dubbingowych dokonań - zawsze dobrze usłyszeć animowaną postać mówiącą jego głosem. Tak też jest z całym filmem: ot, do obejrzenia."
positive,6,"Szwedzka animacja Christiana Rylteniusa o przygodach Misia Bamsego wydaje się w bieżącym repertuarze kin bajką bardzo niedzisiejszą – skromna, stonowana, pozbawiona dyskotekowych hitów i slapstickowych żartów. W odmętach pobudzających, krzykliwych i nieoryginalnych atrakcji skierowanych do dzieci to bardzo miła i kojąca odmiana.          Miś Bamse gościł na polskich ekranach w pełnometrażowym filmie już w 2012 roku. Wtedy (""Miś Bamse i miasto złodziei"") musiał uratować swoją babcię, teraz z kolei – całą osadę. Chciwy Krezus (imię nie jest przypadkowe) odkrył bowiem, że na dnie pobliskiego jeziora znajduje się złoto. By się do niego dostać, planuje przerwać tamę, nie bacząc na to, że woda zaleje zamieszkałą przez Bamsego i jego przyjaciół dolinę. W tej odsłonie kluczową rolę w fabule odegra jednak nie tyle ""najsilniejszy miś świata"", co tytułowa córka wiedźmy – władająca potężną mocą mała wilczyczka o imieniu Lova.  Chociaż w fabule ""Misia Bamse..."" nie ma zaskoczeń ani gwałtownych zwrotów akcji, dzieci na pewno nie będą się na seansie nudziły, a co więcej – wyniosą z niego kilka mądrych lekcji. Jak na szwedzkie standardy przystało, bajka Rylteniusa przełamuje bowiem wiele krzywdzących stereotypów i porusza tak istotne kwestie jak alienacja i asymilacja, problematyczne szczególnie w zróżnicowanym społeczeństwie. Nieprzypadkowo - na obraz współczesnych europejskich miast - w świecie ""Misia Bamsego"" obok siebie w całkowitej zgodzie żyją najróżniejsze stworzenia. Kiedy w osadzie zjawi się zupełnie znikąd obca wilczyczka, początkowo wszyscy będą się starali, by poczuła się wśród nich jak najlepiej. Problemy zaczną się, gdy okaże się, że przyjęty przez społeczność kod kulturowy jest dziewczynce zupełnie obcy. Bawiące się z nią dzieci natychmiast dadzą jej do zrozumienia, że dopóki go nie przyjmie, nie będzie wśród nich mile widziana. Jakie lekcje na tej podstawie będą chcieli przekazać swoim maluchom towarzyszący im rodzice, zależy już wyłącznie od ich przenikliwości i wrażliwości.          Tematem do rozmów z dziećmi może być także ukazany w ""Bamsem"" – daleki od tradycyjnego – obraz rodziny. Tytułowy miś sam bowiem wychowuje troje swoich dzieci, co więcej – o ich matce nikt nawet nie wspomina i nikt nie tłumaczy jej nieobecności. Podobnie samotnym rodzicem jest matka Lovy, Czarownica Hatiora, która w dodatku nie urodziła dziewczynki, tylko ją adoptowała. Nowoczesny model rodzicielstwa nie jest tu jednak kwestią eksponowaną. Istotniejsza w najnowszej części przygód Bamsego jest opowieść o przełamywaniu lęków (w szerszym wymiarze – społecznych barier) i przyjemności płynącej z nawiązywania przyjaźni (a ogólnie rzecz biorąc – z przynależności do wspólnoty). ""Miś Bamse i córka wiedźmy"" spodoba się małym widzom i bez tych przenikliwych obserwacji – to w końcu historia o uroczych zwierzątkach, które pokonują złego bohatera – dobro więc znowu zwycięża! Po takiej przygodzie można spać spokojnie. "
positive,5,"W komunistycznym baraku wieczna zima – marzną serca, spod kufajek wyglądają lodowate oczy, karoserie ład i dacii trzeszczą na parkingach. Wielka historia dzieje się gdzieś daleko, na pewno nie w ciasnych klitach z liniejącą tapetą i sztucznym kwiatkiem w wazonie. ""Viktorię"" otwiera kolaż audycji telewizyjnych z 1979 roku – są tu zachodni politycy, dłonie ściskane przez partyjnych sekretarzy, pochody pierwszomajowe, akademie ""ku czci"". Na tym ""szerokim"" tle, w całkowitej ciemności, Boryana i Ivan uprawiają seks. Nie chcą obudzić matki, z którą współdzielą mieszkanie, ale nade wszystko nie chcą kontynuować życia w politycznej duchocie. Codzienność Bułgarii rządzonej przez Todora Żiwkowa przypomina koszmarny sen – raz monotonny, jakby jakaś widmowa siła złapała nas w pół i ciągnęła w stronę ciemnej piwnicy, a za chwilę groteskowy, wykrzyczany infantylną partyjną nowomową. Boryana inwestuje całą swoją wewnętrzną energię, żeby ten dom wariatów opuścić – uciec najpierw do Wenecji, potem może do Stanów, byle dalej od komuny, za to bliżej fantazji. To dlatego świat ""Viktorii"" jest tak sterylny, powtarzalny, wyprany z emocji i kolorów – patrzymy na niego przez filtr marzeń o mitycznym Zachodzie, którego nieosiągalność dodatkowo wyostrza poczucie marazmu i depresji.           Ale cierpienia homo sovieticusa to jedno, bo Vitkovej chodzi przede wszystkim o portret niespełnionej relacji matki z córką. Splata poziom makro i mikro w symboliczną przypowieść o upadku pewnej rodziny, w której festiwalowe slow cinema spotyka zjadliwą satyrę polityczną. Boryana ostatecznie nie opuszcza bułgarskiego baraku. Rodzi córkę – tytułową Viktorię – ""przechwyconą"" przez komunistyczne władze i hołubioną – wbrew woli matki – jako ""dziecko dekady"". Partia organizuje na jej cześć akademie, a rodzinie daje w nagrodę nowiutki samochód i mieszkanie, załatwia ciepłe posadki i pomaga przetrwać w świecie soc-biurokracji. To właśnie w tym miejscu reżyserka pozbywa się ostatnich okruchów realizmu. Viktoria jest ""córą systemu"" zupełnie dosłownie: o każdej porze dnia i nocy może zadzwonić do Towarzysza Żiwkowa i zdać relacje z postępów szkolnych albo podkablować rodziców. Dorastanie Viktorii obserwujemy na przestrzeni piętnastu lat (1979-1994) – zmienia się system polityczny, wybuchają kolejne kryzysy, przychodzi kapitalizm. W tym czasie Boryana trwa w depresyjno-alkoholowym stuporze: na córkę nie może patrzeć, bo jest dla niej nie tylko uosobieniem znienawidzonego systemu, ale także świadectwem życiowej porażki, niespełnionych pragnień. Emocjonalna zima – efekt długoletniej izolacji – przetrwa o wiele dłużej niż warunki polityczne, które ją wywołały.           I ten filmowy chłód ma w sobie niestety coś lepkiego, zaraźliwego – im jest go więcej, tym większy czujemy dystans. Do bohaterów, świata, wydarzeń. Vitkova chciała zrobić dzieło wizjonerskie, oparte na obrazie, poskładane z symboli i niedopowiedzeń. Możliwe do odebrania na poziomie intuicji, luźnych skojarzeń. Wielkie ambicje widać przede wszystkim w formie – długich ujęciach, onirycznej wizualności, dość swobodnym podziale filmu na senno-realistyczne epizody – i prowadzeniu aktorów, ich mechanicznej, do bólu oszczędnej grze. Bohaterowie przypominają puste naczynia, które mają się stopniowo wypełniać metaforyczną treścią. W większości są to jednak metafory całkowicie jednoznaczne, przez swoją dosadność bliskie autokarykaturze. Ot, choćby motyw pępowiny – Viktoria rodzi się bez pępka, co w kontekście jej relacji z matką staje się symbolem tyleż mocnym, co mocno komicznym. Podobnie mleko, kobiece sutki, karmienie piersią – psychoanalityczny pakiet podstawowy, upchnięty w filmie na zasadzie szamańskich, pojawiających się zupełnie znienacka wizji. Nieudana rodzina symbolizuje ułomne państwo i vice versa. Najfajniej patrzy się na ludową Bułgarię w krzywym zwierciadle, przeoraną nowomową i bylejakością, ale są to tylko pojedyncze momenty, które szybko nikną w duchocie klaustrofobicznych mieszkań i na oczywiście ponurych klatkach schodowych.  I w zasadzie aż do końca nie wiadomo, jaki jest sens tej katorżniczej, dwuipółgodzinnej wycieczki przez lata 80. Jeśli chodziło o ukazanie subiektywnego doświadczania historii, to zdecydowanie zabrakło szerszego pejzażu – społecznego, politycznego, nawet rodzinnego. Jeśli tylko o rodzinną psychoanalizę – cóż, chyba niewiele udało się tu przepracować. Czasami po prostu lepiej jest powściągnąć własne ambicje. Nawet jeśli niektóre z naszych pomysłów będą musiały pozostać w sferze fantazji już na zawsze – jak Wenecja i Statua Wolności z marzeń Boryany."
negative,3,"Nie ma ucieczki. Dosłownie i w przenośni - w czasie gdy bohaterowie filmu walczyli o życie w śmiertelnej pułapce, ja walczyłem ze snem w kinowym fotelu. Chociaż twórcy filmu dwoją się i troją, by rozkręcić karuzelę grozy, finezji starcza im jedynie na scenę namiętnego pocałunku w oparach stężonego kwasu. ""Dobre i to"" - odparłem dziesięć lat za późno.       Kelly Delson,  Annabelle Stephenson,  Evan Williams,  Dan J. Johnson,  John Ierardi    Gatunkowo ""Escape Room"" to pogrobowiec serii ""Piła"" z delikatnym twistem w postaci bohaterów, którym trudno kibicować. Na przekór tradycji torture porn, uświadamiającej, że nieszczęśnicy różnych stanów i zawodów posiadają tę samą barwę krwi, tutaj z taśmociągu zjeżdżają pretensjonalne i zadufane w sobie bałwany, których chciałoby się własnoręcznie torturować. Ich czyśćcem okazuje się tytułowy escape room - ostatni krzyk mody, gra nagradzająca inteligencję, umiejętność logicznego myślenia oraz orientację w przestrzeni. Pytanie, które zadają twórcy, jest prowokujące: jak poradzić sobie bez tych cech?     Chociaż rozdająca talenty Bozia nie była dla nikogo zbyt szczodra, ofiary sadystycznego psychopaty jakoś pokonują kolejne łamigłówki i w regularnie uszczuplanym składzie brną w stronę napisów końcowych. Scenarzysta tymczasem wyciąga z kapelusza kolejne niespodzianki: tu zdrada, tam romans, raz kłamstwo, to znów sekret z przeszłości. Napina się na opowieść o ludziach prześladowanych przez własne demony, ujawniających najgorsze instynkty, odsłaniających mroki duszy. A jednak jakimś cudem zamiast antropologicznego traktatu o naturze bestii wychodzi mu piramidalny kicz. Spora w tym zasługa reżysera, który zasadę decorum ma obcykaną i kuriozalny tekst inscenizuje w równie kuriozalny sposób. Jeszcze większa - operatora i montażysty, dla których język kina grozy kończy się na niedoświetlonych kadrach i ""dramatycznych"" reaction shotach. Największa - wyrównanej stawki aktorskiej, dzięki której emocjonalna amplituda praktycznie nie istnieje. Strasznie fajnie to wyszło, nie powiem.       Elisabeth Hower    Ponieważ przywykłem już do tego, że twórcy podobnej, horrorowej pulpy regularnie podkradają mi czas i spokój, nie czuję się obrażony filmem Willa Wernicka. Przynajmniej dwa zgony zasługują tu na tydzień chwały w mojej pamięci, zaś w roli niepozornej Annabelle Stephenson widać nie tylko wstyd, ale i pragnienie błyskawicznej pokuty - jako jedyna próbuje ulepić z tych krzyków i wybałuszonych oczu jakąś postać. To oczywiście za mało i w ramach weekendowej alternatywy sugerowałbym raczej prawdziwy escape room. Sala kinowa się nie liczy."
negative,3,"Reżyserski debiut Alka Korta reklamowały zwiastuny, w których gładką melodię przeboju Franka Sinatry rozcinają przebitki z dzikiej, transowej imprezy. Podobny motyw powraca w gotowym filmie i jest niezłą metaforą dzieła o strukturze pornosa, w którym perypetie bohaterów są jedynie chwilą wytchnienia pomiędzy didżejskimi popisami. Żeby była jasność, nie mam nic przeciwko takiej strukturze, oprócz porno lubię też filmy karate i musicale. Problem w tym, że sceny akcji nie rekompensują w ""DJ-u"" kłopotliwych fabularnych interludiów. Oczy krwawią, uszy więdną.       Maja Hirsch     Serduszko Mini (Maja Hirsch) puka w rytmie muzyki klubowej, lecz drzwi do kariery jakoś nie chcą się same otworzyć. Choć dziewczyna wylewa siódme poty i miota się za gramofonami jak opętana, to wciąż stoi w miejscu, uwięziona we własnej głowie i w wiecznym okresie bezdecyzyjnym. Kiedy w końcu otrzyma swój bilet do wielkiego świata, los udzieli jej słodko-gorzkiej lekcji humanizmu: albo ty ich, albo oni ciebie.  Wielki świat to tak naprawdę trzy ulice w Londynie i dwóch facetów na Ibizie. Ubogi rysunek rzeczywistości zaludnionej przez groteskowych didżejów i zdziwaczałych filantropów idzie w parze z ledwie naszkicowaną bohaterką, której jedyną cechą charakteru jest nieposkromiona ambicja. Mini napiera bez wytchnienia, tratuje po drodze ludzi i wciąż chce więcej, ale reżyser ani przez chwilę nie próbuje zmienić perspektywy i dodać jej trzeciego wymiaru. To trochę opowieść o upadku bohaterki, trochę moralna połajanka, a częściowo hołd dla jej niezłomnego ducha, co średnio się ze sobą klei, skoro postać jest prosta i pozbawiona życia jak wyciśnięty mop. Wcielająca się w didżejkę Maja Hirsch posiada ekranową charyzmę, lecz dialogi, które przygotowali dla niej scenarzyści, skutecznie leczą ze złudzeń. Nieuzasadniona emfaza oraz wybuchy nadekspresji tylko podkreślają słabości miałkiego i pełnego krzywdzących uproszczeń tekstu, w którym filozoficzny zwrot ""carpe dick"" urasta do rangi dowcipu miesiąca.       Daniel Olbrychski     Mimo szczerych intencji (objawiających się m.in. filmowaniem w wielu mekkach elektronicznej muzyki tanecznej oraz wykorzystaniem prawdziwej historii jako podstawy scenariusza), z podobną finezją potraktowana jest tutaj cała kultura klubowa. Gdy przychodzi do mięska, czyli scen imprez, Kort nie dostrzega w popisach Mini plastycznego tworzywa filmowego spektaklu, nie stara się znaleźć jakiegoś wizualnego ekwiwalentu dla pulsującej muzyki w montażu czy zdjęciach. Po prostu podkręca basy, wprawia bohaterkę w ruch epileptyczny i wisi jej na plecach z kamerą. Efekt jest mało zaskakujący: występom - pomimo dobrej muzyki - brakuje energii, zaś filmowi - jakiegokolwiek punktu ciężkości.  Fakt, że Mini rozpycha się łokciami w świecie wpływowych i bogatych facetów mógłby stanowić rdzeń historii emancypacyjnej i inicjacyjnej zarazem. Ale ja Was proszę! Jest tu cytujący Kołakowskiego DJ z rozdętą klatą i nazwiskiem zwiastującym boskie objawienie. Jest zaćpany hiszpański bachus, który wykłada podłogi w swojej willi nagimi modelkami. Wreszcie - jest dziadek Mini, czyli sędziwy dyrygent grany przez Daniela Olbrychskiego, który pojawia się na ekranie wyłącznie jako figura patriarchy w sztafecie pokoleń. Scena, w której bohaterka obserwuje go na koncercie, zaś z magmy smyczków i basów wyławia pojedyncze dźwięki, tworząc nowy utwór, powinna być kluczowa dla całego filmu; pokazywać uniwersalność muzyki jako języka, unaoczniać jej socjalizującą siłę i zarazem moc stwarzania odrębnych, artystycznych tożsamości. W filmie Korta wygląda tymczasem, jakby bohaterka próbowała zabić czas. Cóż, Wam tak łatwo nie pójdzie. "
negative,4,"Pomysł stanowi połowę sukcesu każdego filmu. Jak jednak pokazuje przykład ""Syna Królowej Śniegu"", nie wystarcza on, by stworzyć udane czy chociażby przyzwoite dzieło. Potrzebna jest konkretyzacja pierwotnego zamysłu, a następnie konsekwentna jego realizacja. Tego w obrazie Roberta Wichrowskiego zabrakło.       Maciej Bożek,  Franciszek Pieczka   Mirosław Kuba Brożek, Ursa Major  Punkt wyjścia ""Syna Królowej Śniegu"" nie jest zbyt oryginalny, za to bardzo skuteczny. To sięganie po baśniową formę, by w sugestywny emocjonalnie sposób opowiedzieć o okrutnych doświadczeniach, które wymykają się zrozumieniu. Tak robili Terry Gilliam w ""Krainie traw"", Benh Zeitlin w ""Bestiach z południowych krain"", Spike Jonze w ""Gdzie mieszkają dzikie stwory"", J.A. Bayona w ""Siedmiu minutach po północy"" i wielu innych twórców. Wichrowski i współscenarzysta Paweł Sala mieli więc z czego czerpać inspiracje. Niestety, poprzestali wyłącznie na pomyśle baśniowej formy, bez zastanowienia się, dlaczego chcą z niej skorzystać i co zamierzają w ten sposób osiągnąć.  Podczas seansu ""Syna Królowej Śniegu"" widz szybko się orientuje, że Marcin (Maciej Bożek) – dziecięcy bohater filmu – może i jest uwzględniony w tytule, ale jego rola w opowieści jest marginalna. Twórcy poświęcają mu równie mało czasu, co jego matka, Anna (Michalina Olszańska). To nie jego oczami spoglądamy na świat. Pełni on w filmie funkcję przedmiotową. Jest wyłącznie katalizatorem toksycznych emocji Anny. Ta z kolei jest topornie ciosanym stereotypem wyrodnej matki. Zdaje się być zła tylko dlatego, że jest młoda, ładna i sfrustrowana. Jej zachowanie nie ma nawet pozorów prawdziwości. Bliżej mu do mechanicznej ekranizacji podręcznika psychopatii: twórcy prezentują kolejne punkty z długiej listy objawów, bez próby zrozumienia, co znaczą one w tym konkretnym przypadku.  Forma baśniowej przypowieści, którą inni filmowcy wykorzystywali, by pomóc zrozumieć widzom mroczne aspekty świata i ludzkiej natury, tu są jedynie estetycznym dodatkiem. Ani reżyser, ani scenarzysta nie próbują nawet wniknąć w głąb motywacji bohaterów. Co gorsza, nie potrafią też w przekonujący sposób zaprezentować podstawowych mechanizmów; choćby tego, w jaki sposób bohaterka była w stanie owinąć sobie wokół palca dwóch mężczyzn. Niczym wszystko inne w tym filmie - to się po prostu dzieje, samo z siebie, bez jakiejkolwiek refleksji ze strony reżysera.       Maciej Bożek,  Michalina Olszańska   Piotr Rewucki, Ursa Major  Ta twórcza nieudolność najbardziej niekorzystnie odbija się na grze aktorskiej Michaliny Olszańskiej. Jest w filmie kilka scen, w których widać, że bardzo stara się ona nadać głębię swojej postaci. Tyle tylko, że wypada to groteskowo i sztucznie. Ale jak może być inaczej, skoro najwyraźniej tylko aktorkę interesowało, by młoda matka była kimś więcej niż byle zdemoralizowaną jednostką, której poświęci się dwie minuty w wieczornych informacjach, serwując widzom frazesy i przykuwające uwagę etykietki.  Miałkość intelektualną i emocjonalną do pewnego stopnia kompensują przyjemne dla oka i ucha zdjęcia oraz muzyka. Nie sądzę jednak, by znalazło się zbyt wielu widzów, których to zadowoli."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,2,"To chyba nie przypadek, że główny bohater ""Kobiet mojego życia"" (w oryginale: ""Duchy Ismaela"") cierpi z powodu nocnych koszmarów. Podczas oglądania nowego filmu Arnauda Desplechina również możemy poczuć się jakbyśmy doświadczali bardzo złego snu. Jedyna droga do uporania się z traumą, potęgowaną przez bzdurne zabiegi inscenizacyjne i kuriozalne zwroty akcji, wiedzie przez jej bezpardonowe wykpienie. Jeśli zatem czas poświęcony na oglądanie ""Kobiet…"" może nie okazać się stracony, to tylko pod warunkiem, że potraktujemy to jedyne w swoim rodzaju dzieło jak solidny kawałek nieświadomego kampu.       Mathieu Amalric    Fabularnych absurdów jest u Desplechina tyle, że może to przyprawić o zawrót głowy. Wystarczy wspomnieć, że chodzi o ten typ filmu, w którym postacie na serio dyskutują o Freudzie, a jedna z bohaterek wykonuje zawód astrofizyczki. Jakby tego było mało, akcja pędzi na łeb na szyję, bez składu i ładu miotając się pomiędzy francuską prowincją, szemranymi zakątkami czeskiej Pragi i więzieniem w Tadżykistanie.  Przenikające ekran poczucie chaosu wynika najpewniej z faktu, że Desplechin próbuje nakręcić trzy filmy za jednym zamachem. Na podstawowym poziomie ""Kobiety…"" to ""film o filmie w ramach filmu"", czyli opowieść o twórczych udrękach reżysera Ismaela nieradzącego sobie z presją ciążącą na realizacji autobiograficznego dzieła. Na drugim, stanowiąca treść realizowanej przez reżysera fabuły - historia szpiegowska, w której ciekawy wydaje się jedynie fakt, że pewną rolę odgrywają w niej wydarzenia z Polski lat siedemdziesiątych (wyobraźcie sobie tylko Mathieu Amalrica  zaciągającego się papierosem i wypowiadającego nazwisko ""Ghierek""!). Na trzecim wreszcie, opowieść o trójkącie miłosnym pomiędzy Ismaelem, jego obecną partnerką i byłą żoną, którego meandry wzbudzają skojarzenia z ""Trędowatą"" Mniszkówny zaadaptowaną przez Tommy’ego Wiseau.           Marion Cotillard,  Charlotte Gainsbourg    Jeśli istnieje jakikolwiek łącznik potrafiący scalić tę bezładną plątaninę wątków, wydaje się nim poczucie wszechogarniającego patosu. Choć Ismael sprawia wrażenie człowieka słabego i narcyza proszącego się o potraktowanie z odrobiną orzeźwiającej drwiny, Desplechin ani myśli iść tą drogą. Reżyser udowadnia tym samym, że nie odrobił lekcji z pokrewnego tematycznie ""W pionie"" Alaina Guiraudie, w którym właśnie humor ratował twórców przed popadnięciem w ekshibicjonistyczną pretensję. Pozbawione krytycyzmu podejście do bohatera wydaje się jeszcze bardziej kłopotliwe w kontekście wątku miłosnego zakrawającego w obecnym kształcie na niesmaczną, seksistowską fantazję. Nie może być inaczej, jeśli aktywność obu ukochanych Ismaela pozostaje zredukowana do spełniania erotycznych zachcianek mężczyzny pragnącego posiadać jednocześnie intelektualistkę i zmysłową piękność.  Od spektakularnej klęski ""Kobiety…"" ratuje wyłącznie wspomniany Amalric. Francuski gwiazdor do perfekcji doprowadza na ekranie emploi aktora, o którym lubimy wiedzieć, że ma nas gdzieś. Nawet jeśli zatem postać Ismaela jest fatalnie napisana, widoczna na twarzy Amalrica blaza i nonszalancja pozostaje na swój przedziwny sposób ujmująca. To samo można powiedzieć o enigmatycznym uśmiechu aktora, który może znaczyć wszystko, również ""Nie patrzcie tak na mnie, ja też nie rozumiem, o co w tym chodzi"". W ten sposób Amalric spłaca dług wobec Desplechina, dawnego mentora i odkrywcy talentu aktora, i jako jedyny wprowadza do fabuły odrobinę niezbędnego dystansu. Wypada mieć nadzieję, że mistrz, wsławiony niegdyś realizacją znakomitych ""Świątecznych opowieści"", wyciągnie wnioski i dostroi się jeszcze kiedyś do poziomu ucznia."
positive,6,"""Tedi i mapa skarbów"" wchodzi na ekrany polskich kin ponad cztery lata po ""Tedim i poszukiwaczach zaginionego miasta"". Biorąc pod uwagę wiek dzieciaków, do których skierowana jest bajka, to dużo – ci, którzy widzieli pierwszą część, prawdopodobnie wyrośli już z tego typu opowieści albo zwyczajnie jej nie pamiętają. Mimo tego nieznajomość oryginału nie powinna być przeszkodą. Chociaż twórcy nie przypominają dokładnie, co działo się wcześniej, nietrudno dociec faktów: po pierwsze, Tedi i Sara przeżyli wcześniej przygodę, która ich zbliżyła; po drugie, ewidentnie żywią do siebie jakieś uczucia; po trzecie, żadne z nich nie ma odwagi ich wyznać. Reszta to uniwersalna seria gagów, pościgów i przygód rodem z filmów o Indianie Jonesie.         Paramount Pictures   Już pierwsza scena sugeruje centralny wątek. Otóż tytułowy Tedi – pracujący aktualnie na budowie, by zarobić na studia archeologiczne – mierzy się z planem wyznania miłości pięknej Sarze, która stała się światowej sławy archeolożką. Koledzy z pracy Tediego nie wierzą, że ten zwykły chłopak może znać taką osobistość, nie mówiąc już o tym, że doszło między nimi do pocałunku. Wkrótce okazuje się jednak, że słynna Sara nie tylko dobrze zna Tediego, ale też żywi do niego szczere uczucie. Pech chce, że dziewczyna weszła w posiadanie papirusów wskazujących na miejsce złożenia magicznego medalionu, który dawał mitycznemu królowi Midasowi moc zamieniania wszystkiego w złoto i z powodu swojego odkrycia została porwana. Tedi bez zastanowienia rusza na ratunek ukochanej, zaś w podróży towarzyszy mu asystentka archeolożki oraz znani z poprzedniej części ptak Freddy, pies i... mumia.         Paramount Pictures   Twórcy sequela wyraźnie wzięli sobie do serca zarzuty kierowane do pierwszej części – w tym o umiejscowienie akcji hiszpańskiej animacji w Ameryce i nadmierną seksualizację głównej bohaterki. W ramach zadośćuczynienia, bohaterowie odwiedzają więc Grenadę, a Sara z seksbomby stylizowanej na Larę Croft zostaje zamieniona w cokolwiek matczyną figurę. Nawet kiedy przywdziewa swój roboczy strój, czyli skąpe szorty i kusy top, kilka dodatkowych kilogramów w biodrach i udach sprawia, że w niczym nie przypomina już atrakcyjnej dziewczyny z poprzedniej części. Kluczowym pytaniem jest oczywiście nie to, czy wyprawa w poszukiwaniu skarbu skończy się pomyślnie, tylko czy Tedi i Sara w końcu zostaną parą. A że ich związek wygląda trochę jak ilustracja kompleksu Edypa, prowadzi to do dziwacznego, fabularnego zgrzytu.         Paramount Pictures   Oczywiście mali widzowie nie zauważą takich niezręczności, podobnie jak błędów w animacji, której brakuje nieco detali. Dzieci docenią natomiast bajkę Enrique Gata za humor – w tej kwestii przodują ptak Freddy stylizowany na jednego z Angry Birds oraz mumia pełna komicznego potencjału – oraz trzymające w napięciu sceny akcji i całkiem ładne cyfrowe scenografie. Jeśli tylko twórcy i tym razem wysłuchają uważnie wszystkich zarzutów, istnieje szansa, że kolejna część będzie już naprawdę dobrym filmem. "
positive,7,"""Cudowny chłopak"" wszedł na amerykańskie ekrany bez fanfar, w cieniu kosztującego piętnaście razy więcej widowiska ""Liga sprawiedliwości"". Mimo to skromny komediodramat zdołał zarobić za oceanem ponad 100 milionów dolarów, podbijając przy okazji serca widzów i recenzentów. Dowiódł tym samym, że w multipleksach jest jeszcze miejsce dla filmów bez efektów specjalnych i superbohaterów, a angażująca fabuła i utalentowana obsada to wciąż niezwykle silny lep na publiczność.       Jacob Tremblay    Scenariusz powstał w oparciu o wydaną w 2012 roku powieść R.J. Palacio. Relacjonuje ona rok z życia mieszkającej na Manhattanie rodziny. W domu państwa Pullmanów wszystko kręci się wokół 10-letniego Auggiego (Jacob Tremblay). Chłopiec urodził się z poważną wadą genetyczną, przez co wczesne dzieciństwo upłynęło mu pod znakiem nieustannych wizyt w szpitalach i na salach operacyjnych. Z powodu zdeformowanej twarzy bohater uczył się do tej pory pod okiem troskliwej mamy (Julia Roberts). Nadszedł jednak czas, by z otwartą przyłbicą skonfrontował się ze światem na zewnątrz. Auggie podejmuje więc wyzwanie, które z jego perspektywy jawi się niczym wyprawa na Księżyc. Idzie do podstawówki.  W swoim nowym filmie twórca ""Charliego"" Stephen Chbosky po raz kolejny bierze na warsztat historię outsidera próbującego odnaleźć się w nowej rzeczywistości. Opowiada o nietolerancji, uprzedzeniach i samotności w szkolnej dżungli, ale w taki sposób, że po wszystkim widz opuszcza kino w świetnym  nastroju. ""Cudowny chłopak"" przekonuje bowiem, że wszyscy ludzie są: a) z natury dobrzy, b) inni niż nam się wydaje. Czasem trzeba tylko cierpliwie poczekać, aż odważą się zdjąć maskę zakładaną na potrzeby klasy, kolegów czy rodziny. Wystarczy spojrzeć na Auggiego, który z powodu nieszablonowej powierzchowności traktowany jest przez innych uczniów jak dziwadło. W rzeczywistości to przecież dzieciak jak każdy inny – rozkochany w ""Gwiezdnych Wojnach"" i grach wideo, niepewny siebie, spragniony towarzystwa rówieśników.       Julia Roberts           Jacob Tremblay           Owen Wilson,  Jacob Tremblay    Reżyser zgrabnie przeplata ze sobą sceny do śmiechu, płaczu i refleksji. Nawet jeśli stężenie ""cukru w cukrze"" przekracza dopuszczalne granice, a fabuła od pewnego momentu zaczyna dryfować bez celu, ""Cudowny chłopak"" nie traci czaru.  Niemała w tym zasługa aktorów: ukrytego za udaną charakteryzacją Tremblaya, wcielającej się w jego zahukaną siostrę Izabeli Vidovic, wreszcie Owena Wilsona w roli najsympatyczniejszego filmowego taty od czasów Yondu ze ""Strażników Galaktyki vol. 2"". Dodajcie do tego elegancko sfotografowane plenery Nowego Jorku i okolic, miły dla ucha soundtrack oraz sporo smaczków dla fanów popkultury. ""Cudowny chłopak"" niby wciska nam banały w stylu ""miej serce i patrzaj w serce"", ale czyni to na tyle umiejętnie, że łyka się je bez popitki. "
negative,4,"Zaczyna się jak, nie przymierzając, ""300"". Oto na szczycie posępnej góry klęczy półnagi, umęczony Ignacy Loyola, za którego plecami kłębią się wyczarowane w komputerze burzowe chmury. Wznosząc ku niebu twarz przy wtórze złowróżbnej muzyki, mężczyzna pyta się w myślach: Czy takiego końca szukałeś? Obdarzony bujną czupryną przystojniak ani trochę nie przypomina nobliwej postaci ze świętych obrazków. Bliżej mu raczej do natchnionego rockmana aniżeli założyciela zakonu. Na tym polega jednak strategia reżysera Paola Dya: pokazać bohatera, jeszcze zanim stał się TYM Loyolą. Hiszpańska produkcja to takie komiksowe ""origin story"", tyle że w wersji przeznaczonej dla sal katechetycznych.           Świadomość filmowego Iñigo (Andreas Muñoz) od wczesnych lat kształtuje literatura. Najpierw są to romanse rycerskie, pod wpływem których bohater wstępuje do armii z zamiarem zdobycia chwały na polu bitwy. Młodzieńcza arogancja i egoizm doprowadzają jednak do tragedii. W trakcie obrony Pampeluny przed francuską armią Loyola zostaje ciężko ranny, co w efekcie kończy jego wojskową karierę. Poniżonemu, kalekiemu arystokracie sens życia na nowo pozwalają wówczas odnaleźć książki religijne. Zainspirowany nimi Ignacy odrzuca majątek rodziny i niczym Franciszek z Asyżu wyrusza w świat z misją nawracania. Z czasem jego działalnością zaczyna się, niestety, interesować inkwizycja. Propagujący nieznane wcześniej ćwiczenia duchowe charyzmatyczny kaznodzieja zostaje oskarżony o przynależność do Iluminatów.          Biografia Loyoli pozwala reżyserowi żonglować różnymi konwencjami filmowymi. Są tu momenty rodem z widowisk fantasy, jest kino płaszcza i szpady, a nawet dramat sądowy. Nie brakuje także objawień, płomiennych kazań, męczeństwa oraz obrazów światłości spływającej z nieba. Słowem, atrakcji, bez których nie może obejść się większość żywotów świętych. Dy nie bawi się w subtelności, bo kręci film o charakterze czysto użytkowym. ""Loyola"" ma umacniać wiarę i popularyzować ważną postać ze świata Kościoła. Dlatego nikt tu nie przejmuje się takimi fanaberiami jak przedpotopowe efekty specjalne, koturnowe dialogi czy kanciasta gra hiszpańskich aktorów przemawiających – nie wiedzieć czemu – w języku angielsku.  W filmie Dya zadziwia za to wizerunek wspomnianej już inkwizycji – bodaj najbardziej krwiożerczej instytucji w dziejach Kościoła, która pod zarzutem herezji skazała na śmierć kilkanaście tysięcy osób. Jej przedstawiciele zostają przedstawieni na ekranie jako surowi, groźni, ale mimo wszystko przyzwoici urzędnicy. W pewnym momencie postępowy Loyola stwierdza wręcz, że on i inkwizycja są jak dwie strony tego samego medalu. Yin i yang Kościoła. Trochę to śmieszne, a trochę straszne. A może bez znaczenia? Jak wspomniałem, reżyser nie ma ambicji, by wywoływać dyskusję na temat dziedzictwa bohatera, skłonić do głębszej refleksji na temat wiary i chrześcijaństwa. Koniec końców chodzi tylko o to, by przypomnieć widzowi, że Bóg jest i nas kocha. Amen. "
positive,6,"Komedia romantyczna to jeden z tych gatunków, którym nie trzeba wiele, by dać widzom radość. Wystarczy dwójka sympatycznych bohaterów oraz kilka barwnych postaci drugiego planu. Ten przepis jest tak prosty, że wielu twórców w niego nie wierzy i dlatego próbuje go dodatkowo uatrakcyjnić. Ich zabiegi zazwyczaj kończą się dla filmu fatalnie, o czym może przekonać się większość widzów polskich komedii romantycznych. Na szczęście twórcy ""Narzeczonego na niby"" wyciągnęli wnioski z dokonań konkurencji. Ich dzieło sprawdza się więc jako przyjemna niezobowiązująca rozrywka.       Piotr Stramowski   Aleksandra Grochowska         Julia Kamińska   Hubert Komerski         Piotr Adamczyk   Aleksandra Grochowska  ""Narzeczony na niby"" to historia Kariny (Julia Kamińska) i Szymona (Piotr Stramowski). Ona pracuje przy produkcji telewizyjnego show, z którego reżyserem (Piotr Adamczyk) związana jest emocjonalnie. Niestety szybko odkrywa, że zainwestowała w ten związek dużo więcej niż jej partner. Zdążyła się nim już jednak pochwalić przed rodziną, która spodziewa się spotkać ukochanego na zbliżającym się ślubie siostry Kariny. Szymon z kolei to młody i przystojny samotny ojciec, który haruje jako taksówkarz, by zdobyć pieniądze na obóz piłkarski syna. Nie wie jednak, że chłopak ma zupełnie inny talent. Kiedy jego taksówka niechcący ""puknie"" samochód Kariny, rozpocznie się ich przygoda z uczuciem, które zrodziło się całkiem przypadkowo.        Sonia Bohosiewicz   Hubert Komerski         Julia Kamińska   Hubert Komerski         Dorota Kolak,  Bartosz Prokopowicz   Hubert Komerski  Scenarzystki ""Narzeczonego na niby"" do spółki z reżyserem nie komplikują głównego wątku i pozwalają, by historia toczyła się utartym szlakiem. Związek Kariny i Szymona przechodzi więc przez wszystkie typowe etapy filmowo-romantycznej relacji: od pragmatycznej umowy o współpracy przez podskórne rozwijanie się uczucia i obowiązkowy kryzys aż po finałowe zrozumienie, co się naprawdę w życiu liczy. Brak oryginalności w komedii romantycznej nie jest jednak wadą, jeśli całość jest atrakcyjnie opakowana. Twórcy ""Narzeczonego na niby"" dobrze to rozumieją, dlatego postarali się, żeby tło, na jakim rozgrywa się główna historia, nie było mdłe. Postaci drugiego planu dostarczają więc humoru i kolorytu. Bardzo udanie prezentuje się chociażby opowieść o siostrze Kariny, Basi, i jej narzeczonym Bartku. Sonia Bohosiewicz i Tomasz Karolak doskonale bawią się komediowym wątkiem opartym na nieporozumieniu wynikającym z niedopowiedzeń i błędnie wyciągniętych wniosków. Wyrazistości filmowi dodaje również postać matki Kariny i Basi, którą z tupetem odgrywa Dorota Kolak.  Nie znaczy to wcale, że film pozbawiony jest wad. Sztuczny śmiech Karolaka albo slapstickowe dodatki w romantycznych sekwencjach to niektóre z przykładów na to, że twórcy nie wiedzieli, kiedy powiedzieć ""dość"" i w efekcie zepsuli dobre skądinąd sceny. Z kolei odtwórcy głównych ról prezentują się jedynie poprawnie. Julii Kamińskiej i Piotrowi Stramowskiemu brakuje ekranowej charyzmy, a łącząca ich bohaterów chemia nie wykracza ponad poziom rodem z niemieckiej telenoweli. To jednak wystarcza. Są na tyle uroczy, że wzbudzają sympatię widzów. "
positive,5,"Są setki aktorów i aktorek, którzy całą swoją karierę wiążą z kinem akcji. Jednak niewielu z nich udała się sztuka, jakiej dokonał Liam Neeson – stworzenia własnego podgatunku filmowego. Od 2008 roku i premiery ""Uprowadzonej"" wszystkie opowieści akcji z Neesonem w roli głównej mają bardzo charakterystyczny styl i strukturę; nie sposób pomylić je z czymkolwiek innym. A osobą, która pomogła aktorowi najbardziej w konstrukcji tej formy, jest Jaume Collet-Serra.       Liam Neeson     ""Pasażer"" to czwarty film wyreżyserowany przez Katalończyka, w którym wystąpił Neeson. Duet nie musi więc bawić się w definiowanie gatunku ""akcyjniaka z Neesonem"". Wszystkie elementy są już gotowe do użycia. Główny bohater, Michael MacCauley, jak zwykle sprawia wrażenie pospolitego szarego człowieczka, co jest dodatkowo podkreślone przez jego zawód agenta ubezpieczeniowego. Ale Michael nie zawsze sprzedawał polisy na życie. Kiedyś pracował w policji, dzięki czemu może pochwalić się zestawem szczególnych umiejętności, które teraz będzie musiał wykorzystać. Jak to bowiem w filmach akcji z Neesonem bywa, bohater zostanie wplątany w intrygę, która może zakończyć się śmiercią – jego lub jego bliskich. Ale im bardziej grunt pali mu się pod nogami, tym lepiej radzi sobie z przeciwnościami losu.  Konstrukcja uniwersalna dla niemal wszystkich akcyjniaków z Neesonem została oczywiście ozdobiona fabułą, dzięki której całość ma sprawiać wrażenie oryginalnego widowiska. Jej twórcy wyszli jednak z założenia, że scenariusz nie będzie fanów gwiazdora interesować, więc jest on pełen absurdalnych pomysłów i nieprawdopodobnych zbiegów okoliczności. Zapewnia za to Neesonowi udział w efekciarskich scenach akcji oraz dynamicznych pojedynkach – czyli w tym wszystkim, co widzowie chcą oglądać, kiedy idą na film akcji z jego udziałem.       Liam Neeson           Vera Farmiga,  Liam Neeson           Liam Neeson     Zdając sobie sprawę z ograniczeń formy, Collet-Serra tym razem postanowił się nią trochę pobawić. Niektóre z jego pomysłów okazują się niezwykle ciekawe. Na uwagę zasługuje przede wszystkim sekwencja otwierająca, która w ekspresowym tempie i w atrakcyjnej formie opowiada historię bohatera, jego żony i syna. W innych scenach reżyser przekracza jednak granicę zdrowego rozsądku, stawiając na skrajną sztuczność efektów specjalnych i widowiskowość.  To wszystko czyni z ""Pasażera"" film pozbawiony wartości artystycznej, który mimo wszystko dobrze się ogląda. To wstydliwa przyjemność, rzecz jednocześnie idiotyczna i wciągająca, żenująca i zabawna. "
positive,5,"Film Dennisa Botsa wchodzi do polskich kin w odpowiednim czasie. Alternatywna wersja opowieści o reformacji i początkach rewolucyjnej metody druku to dobra propozycja dla dzieciaków, które właśnie rozpoczynają ferie – dzięki ""Stormowi"" uzupełnią i utrwalą szkolną wiedzę, a jest też szansa, że będą się przy tym dobrze bawić.       Yorick van Wageningen,  Davy Gomez     Akcja ""Storma"" rozgrywa się w XVI wieku w Antwerpii, która w owym czasie była jedną z najważniejszych pod względem gospodarczym i kulturowym europejskich metropolii. Tytułowy Storm to dwunastolatek pomagający swojemu ojcu w drukarni. Z krótkich scenek i rzuconych niby mimochodem wypowiedzi dowiadujemy się, jak trudne i pracochłonne było wówczas wydawanie książek. Co więcej, sam biznes ze względu na ubóstwo społeczeństwa nie zawsze się opłacał, a był przy tym bardzo ryzykowny. Obecność szerzących się w tym okresie najróżniejszych ruchów religijno-społecznych skierowanych przeciwko Kościołowi katolickiemu prowokowała liczne oskarżenia o herezję – szczególnie względem tych, którzy posiadali tak niebezpieczną dla władzy umiejętność, jak utrwalanie na papierze mówionego słowa. Tak się składa, że ojciec Storma należy do tych niepokornych, mających dość nadużyć ze strony papieża. Wkrótce w ręce mężczyzny trafia manifest Marcina Lutra – ten sam, który zapoczątkował zmiany w świecie chrześcijańskim. Dość powiedzieć, że konspiracja zostaje ukrócona, a jedyną osobą mogącą uratować reformację, staje się Storm. I jego nowo poznana nastoletnia przyjaciółka Marieke.       Davy Gomez,  Juna de Leeuw           Juna de Leeuw     Uczciwie trzeba zaznaczyć, że widzowie nie poznają za sprawą ""Storma"" zniuansowanych faktów leżących u podstaw ruchu reformatorskiego Marcina Lutra. Nie dowiedzą się też, kim ów Luter był – poza tym, że pełnił ważną funkcję, skoro bohaterowie wymawiają jego nazwisko z takim nabożeństwem. Z filmu Botsa najwięcej wyniosą ci, którzy już coś o reformacji wiedzą – ""Storm"" pomoże im osadzić zdobytą wiedzę w konkretnym czasie i konkretnej scenografii. A trzeba przyznać, że świat przedstawiony w ""Stormie"" jest dość bogaty i szczegółowy. XVI-wieczna Antwerpia jest tu pełna błota, śmierdzących ścieków i ciemnych uliczek, a błąkające się po niej dzieciaki nie mogą liczyć na niczyje współczucie. Na szczęście ścigani przez żołnierzy inkwizycji Storm i Marieke radzą sobie całkiem nieźle – do tego stopnia, że okazują się odważniejsi i sprytniejsi niż sparaliżowani strachem dorośli. Nie zdradzę zbyt wiele, pisząc, że w tej wersji historii, gdyby nie ta dwójka, losy Europy mogłyby się potoczyć zupełnie inaczej.   ""Storm"" ma oczywiście wszystkie wady niskobudżetowych produkcji – niespecjalnie udane efekty komputerowe, nieszczególnie zaangażowanych w swoje role aktorów – z wyjątkiem grających Storma i Marieke Davy'ego Gomeza i Juny de Leeuw, którzy są i przekonujący, i bardzo uroczy – a także przeciętną, przewidywalną intrygę. Nie jest to też na pewno film, o którym dzieciaki po powrocie z ferii będą sobie opowiadały w szkole. Ale w obliczu przeciągającej się nudy i przy odrobinie dobrej woli seans może się okazać wzbogacającą rozrywką."
positive,5,"Punkt wyjścia filmu ""Wyznania mordercy"" wydawać się może dość absurdalny. Korzystając z luki prawnej, umożliwiającej przedawnienie jego czynów, seryjny morderca ujawnia się. Nie tylko przyznaje się do popełnionych lata temu zbrodni, ale także publikuje książkę, opisującą z detalami wszystkie ich szczegóły. Publikacja z miejsca staje się bestsellerem, a psychopata niegdyś siejący postrach w Tokio – gwiazdą mediów. Twórcom filmu udaje się sprawić, iż jesteśmy w stanie zawiesić niewiarę i kupić tę historię. Choć w poetykę filmu wpisana jest pewna przesada, nadmiar i rozedrganie, to dość łatwo jest nauczyć się czytać tę konwencję.       Tatsuya Fujiwara     Z początku wydaje się, że ""Wyznania"" są filmem o współczesnych mediach; o tym, jak łatwo kupują i sprzedają makabrę oraz przemoc, o absurdach celebrytozy, w której blasku grzać mogą się nawet tak wątpliwe postacie jak seryjni mordercy. Reżyser sprawnie dokonuje pastiszu estetyki całodobowej telewizji, przekonująco ukazuje obieg treści wrzuconych w internetowo-obrazkowy, nigdy nie odpoczywający młyn.  Opinia publiczna patrzy bowiem na zabójcę z histeryczną fascynacją. Młode fanki ustawiają się w kolejce po autograf, jakby psychopata był gwiazdą j-popu. Zbrodniarz wcześniej zawsze zostawiał jednego świadka swojego czynu – ofiary mordował na oczach ich bliskich. Teraz raz jeszcze zmusza świadków do przeżywania tragedii, angażując w ten proces całą Japonię.  Czy film mówi w tych wszystkich tematach coś, czego byśmy wcześniej nie wiedzieli? Raczej nie – często powtarza wręcz oczywistości. Zanim jednak zdążymy się nimi zmęczyć, obraz serwuje nam pierwszy z wielu zwrotów akcji. Dzieło Yû Irie nie jest bowiem kinem społecznym czy moralitetem. Jest przede wszystkim filmem gatunkowym, przerysowanym i nieoczywistym thrillerem.  Jak każde dzieło tego gatunku, film ma na celu nas zaskakiwać. Gdy wydaje się, że mamy już poukładany świat przedstawiony, że wiemy, jakie są stawki, o które toczy się gra i jakie miejsca zajmują w niej główni bohaterowie, następuje zwrot akcji, zmuszający do weryfikacji podstawowej wiedzy i założeń. Takich przewrotek jest w ""Wyznaniach mordercy"" kilka. Podstawowym chwytem w filmie Irie jest narracja niewiarygodna – nie należy wierzyć tu absolutnie nikomu – i związana z tą formą opowiadania elipsa.       Hideaki Itô           Ryô Iwamatsu,  Tatsuya Fujiwara           Anna Ishibashi,  Taichi Saotome     Przez jakieś trzy czwarte filmu twórcy całkiem sprawnie radzą sobie z tą konwencją. Potem robi się gorzej. Zakończenie i ostatni zwrot akcji pozostawiają z poczuciem rozczarowania na wielu poziomach. Po pierwsze, są one zbyt słabo umotywowane, nie wynikają z rozwoju fabuły. Po drugie, wytłumaczenie zagadki okazuje się filmowo i psychologicznie banalne. Zakończenie dłuży się niemiłosiernie, brakuje mu wyraźnie tempa i nerwu, koniecznych do sprawnego zamknięcia filmu.  Zbyt łatwo pozwala też zabliźnić bohaterom wszystkie emocjonalne rany. Z mrocznego thrillera film zamienia się w epilogu w dość łzawą, sentymentalną historię o wybaczeniu, wyjściu z traumy i pójściu dalej. Szkoda, że ostatnie pół godziny nakazuje obniżyć ocenę filmu o jedną gwiazdkę. Jednak – biorąc pod uwagę, jak rzadko gości u nas japońskie kino – dla pierwszych niezłych 80 minut chyba warto dać ""Wyznaniom"" szansę."
negative,4,"Temat ofiar księży pedofili nie jest łatwy do pokazania w kinie. Budzi wielkie kontrowersje, wymaga empatii, ale także dystansu, umiejętności przełożenia tragedii ofiar na filmowe środki wyrazu, na interesującą widza historię. W głośnym ""Spotlight"" ofiary są w tle, główny wątek skupia się na dziennikarskim śledztwie, odsłaniającym mechanizmy ukrywania przez Kościół katolicki sprawców i uciszania ofiar. W ""Gniewie"" odwrotnie – w centrum postawiona jest dorosła ofiara, a jej perspektywa nie jest przefiltrowana przez spojrzenie żadnej osoby trzeciej.       Orlando Bloom    Malky (Orlando Bloom) pracuje jako robotnik przy wyburzeniach. Widać, że mężczyzna ma jakiś problem. Pije, wdaje się w bójki, nie jest w stanie poradzić sobie z buzującym w nim gniewem. Trafił kiedyś do więzienia. Wyraźnie boi się prawdziwej bliskości w relacji ze swoją partnerką, Emmą. Ich seks jest brutalny, ostry, przemocowy. Jak się domyślamy, ktoś musiał kiedyś Malky'ego skrzywdzić. Szybko zgadujemy, że ma to związek z Kościołem katolickim i księdzem, który po latach wraca do parafii mężczyzny.  Reżyserujący film bracia Shammasian z pewnością sprawnie posługują się językiem brytyjskiego kina społecznego. Mają zmysł obserwacji, ich obraz katolickiej klasy robotniczej w Wielkiej Brytanii jest przekonujący. Potrafią też prowadzić aktorów. Niestety, pracują na słabym, nieprzekonującym scenariuszu.   Rozchodzi się on na kilku poziomach. Nie jest w stanie przekonująco ukazać problemów Malky'ego i ewolucji jego postaci. Zwłaszcza wątek relacji mężczyzny z Emmą jest źle napisany, niewiarygodny, nie wiemy właściwie, dlaczego ta dwójka ciągle kłóci się i wraca do siebie.  Drażni nachalna symbolika, łopatologicznie wprowadzająca w dramat Malky'ego religijne motywy. Mężczyzna pracuje przy wyburzaniu neogotyckiego kościoła, tego samego, do którego uczęszczał jako dziecko. W jednej ze scen zdejmuje ze ściany wielki krucyfiks i dźwiga go na ramieniu – metafora jest tu doprawdy słaba i oczywista.       Orlando Bloom    Największe wątpliwości budzi jednak to, w jaki sposób ""Gniew"" rozwiązuje centralny wątek i problem filmu. Seksualna przemoc w Kościele katolickim zostaje tu ostatecznie przeniesiona z płaszczyzny społecznej na czysto moralną, a nawet religijną. Takie ujęcie tematu rozmywa fundamentalne kwestie, jakie powinien poruszyć ten film: odpowiedzialności instytucji za systemowe ukrywanie nadużyć jej funkcjonariuszy, milczenia katolickiej społeczności, stojącej po stronie księży, nie ich ofiar, stosunków władzy wpisanych w relacje między kapłanem a oddanymi mu w opiekę dziećmi.  Zamiast tego otrzymujemy bardzo dziwną i niesatysfakcjonującą opowieść o chrześcijańskim przebaczeniu i zemście, która nie tylko oferuje nieprzekonujące filmowo rozwiązanie, ale także w trudny do zaakceptowania sposób zaciera granice tego, kto jest w całej sytuacji tak naprawdę ofiarą, a kto sprawcą. Ostatnia scena manipuluje nami emocjonalnie, zostawia z poczuciem raczej nieudanego moralnego szantażu.  Tak ważny i kontrowersyjny temat jak pedofilia w Kościele zasługuje na znacznie głębiej przemyślany film. ""Gniew"" nie stawia w tej kwestii zbyt wysoko poprzeczki."
negative,2,"""Studniówk@"" to film, który mógł, a nawet powinien się udać. Alessandro Leone sięgnął bowiem po sprawdzony we Włoszech schemat kina obyczajowego, który pozwala realizować mało skomplikowane, ale sympatyczne filmidła, zarówno w konwencji komediowej, jak i melodramatycznej. Fabuła jest prosta jak konstrukcja cepa, opiera się na nieskomplikowanych emocjach, wyraziście efekciarskich postaciach i zwrotach akcji, z jakich dumna byłaby każda telenowela. Wisienką na torcie jest narracja z offu – bez niej wszak nie może obejść się żadna szanująca się we Włoszech opowieść filmowa.       Katarzyna Chorzępa,  Gabriela Oberbek,  Kamil Mróz     To nie jedyny element, który mógł pomóc produkcji. Godne pochwały jest postanowienie reżysera, by pokazać Warszawę w kontrze do typowych polskich komedii romantycznych. Oczywiście pojawiają się tu widoczki znane z każdej pocztówki, ale są też zwyczajne ulice i nietypowe plenery, których na próżno szukać w wymuskanych, sterylnych produkcjach hurtowo powstających nad Wisłą. ""Studniówk@"" zaskakuje też ścieżką dźwiękową. Zamiast imitacji muzyki tanecznej, słychać rozpoznawalne kawałki, jak ""Ok"" Robina Schulza i ""Pulsing Beats"" Lesnevsky'ego. A jednak wszystkie te elementy nie uratowały projektu przed katastrofą.  To, co zawodzi, to reżyseria; cała reszta rozlatuje się na zasadzie efektu domina. Leone przede wszystkim nie radzi sobie z aktorami. Młoda część obsady wypada dramatycznie sztucznie. Sceny z ich udziałem wyglądają jak zapis nieudanych ćwiczeń z improwizacji, a nie zapis życia ludzi z krwi i kości. Widać, że aktorzy bardzo próbują być nonszalanccy, naturalni i zarazem wyraziści, ale efekt końcowy jest mizerny. Niewiele lepiej wypadają gwiazdy polskiego kina: Daniel Olbrychski, Jadwiga Jankowska-Cieślak czy Beata Tyszkiewicz. Tylko wieloletnie doświadczenie ratuje ich przed kompromitacją – ale nie wystarcza, by pomóc filmowi.       Beata Tyszkiewicz           Katarzyna Chorzępa           Daniel Olbrychski     Leone nie potrafi też przenieść włoskiego schematu narracyjnego na polski grunt. A przecież korzysta z niego tak jawnie, że ""Studniówk@"" wygląda bardziej jak remake którejś z włoskich komedii młodzieżowych niż oryginalna opowieść. Jednak ta dosłowność w połączeniu ze sztywną grą aktorską prowadzi do tego, że film wygląda, jakby twórca naśmiewał się z włoskich produkcji, punktując ich naiwność, tani humor i ckliwy infantylizm. Wspomniana muzyka (utwory, jakie widzowie mogli usłyszeć w sytuacjach bliskich tym ukazanym w filmie) miała zapewne tworzyć wrażenie naturalności, ale wyrasta ostatecznie na doskonały symbol braku reżyserskiej wizji. Króluje tu bowiem dźwiękowa pstrokacizna, która, zamiast budować klimat, ogólny charakter filmu, wykorzystywana jest dla doraźnych celów.  Żal w tym wszystkim samego pomysłu. Bo zarówno zestaw bohaterów, jak i perypetie, które są ich udziałem, naprawdę dawały szansę na sympatyczne i przyjemne w odbiorze kino. Nawet jeśli ckliwe i lekko żenujące. "
negative,3,"Znamy z kina ten motyw: samolot rozbija się na pustkowiu, ocaleni z katastrofy muszą walczyć o przeżycie w dziczy, przebić się z powrotem do cywilizacji przez pustkowia, pustynie czy leśne ostępy. W ""Pomiędzy nami góry"" ocalonych jest dwoje: kobieta i mężczyzna. Poznają się na lotnisku w Idaho, gdzie utknęli przez burzę. Obydwojgu się spieszy, więc wspólnie wynajmują mały samolot, który ma ich zabrać do Denver. Nie jest to jednak dobry pomysł – pamiętający wojnę w Wietnamie pilot ma w powietrzu zawał i rozbija maszynę gdzieś w Górach Skalistych.       Kate Winslet,  Idris Elba   Twentieth Century Fox Film Corporation  Film pochodzącego z Palestyny Hany’ego Abu-Assada ulokowany jest w pięknych, majestatycznych plenerach. Pokryte śniegiem turnie, wodospady, nagłe przepaście i borealne lasy świetnie się prezentują na dużym ekranie – w czym duża zasługa operatorki Mandy Walker. W ogóle, cała ekipa techniczna spisała się bez zarzutu. Reżyser miał też na planie pierwszorzędnych aktorów – Kate Winslet i Idrisa Elbę. Scenariusz jest jednak tak zły, że wszystkie te atuty na nic się nie zdają.  Bohaterowie to sklejki stereotypów. Ben to racjonalny, do bólu pragmatyczny i ostrożny lekarz. Alex to kierująca się sercem i instynktem, spontaniczna dziennikarka. Rozważny i romantyczna. Jak można się domyślić, w ekstremalnych warunkach będą musieli sobie nawzajem zaufać, a ich odmienne temperamenty okażą się doskonale dopełniać. Wszystko to jest bardzo przewidywalne. Nie bardzo wiadomo, po co twórcy umieszczają bohaterów w granicznych sytuacjach, skoro te niczego ciekawego o nich nie mówią.  Jako górski dramat survivalowy ""Pomiędzy nami góry"" jest zwyczajnie nudne. Do słabego wątku walki o życie w śniegu dołącza kolejny – romansowy – okazuje się jednak, że zawsze może być jeszcze gorzej. Rodzące się między bohaterami uczucie jest pokazane w nieznośnie schematyczny i łzawy sposób – twórcy wyciągają z szafy kolejne wzruszające fakty z przeszłości obojga, podbijając melodramatyczny bębenek do granicy mdłości. Jakby tego było mało, parze towarzyszy w górach pies – pożyczony najwyraźniej z jakiegoś koszmarnego kina familijnego. Wieńcząca romantyczny wątek scena finałowa jest krzyczącym przykładem fatalnego, filmowego gustu. Podobnie jak kiczowata muzyka Ramina Djawadiego, usypiająca nadmiarem sfabrykowanych wzruszeń.       Kate Winslet,  Idris Elba   Twentieth Century Fox Film Corporation  Połączenie filmu katastroficznego z melodramatem, walki o życie i walki o miłość zaowocowało nieznośną, poronioną filmową hybrydą. ""Pomiędzy nami góry"" nie tylko daje popis złego smaku, ale jest też dziełem potwornie przeciągniętym. Film dłuży się jak nużące przemówienie powiatowego urzędnika – godzina i niecały kwadrans odczuwa się jak dwie i pół. Dawno nie męczyłem się tak w kinie – obrażające gust i inteligencję widza dzieła Patryka Vegi mają przynajmniej jakąś pierwotną energię, której tu próżno szukać.  Podczas odliczania minut do końca seansu zastanawiałem się, jak można było wywalić ponad 120 milionów złotych (35 milionów dolarów) na coś tak złego. Żal było mi aktorów, że psują sobie dorobek takimi rolami. Żałować też można talentu znanego przecież ze znakomitego ""Omara"" reżysera – w tym projekcie wyłącznie się marnuje. "
negative,4,"Gdy tylko Elise Rainier (Lin Shaye) staje w drzwiach domu Lambertów w pierwszym ""Naznaczonym"", od razu czuć, że bohaterka obdarzona taką charyzmą zasługuje na swój własny film. Po mniej udanej drugiej części, która wyczerpała potencjał pomysłu wyjściowego, zrozumieli to także twórcy serii i w ""Naznaczonym 3"" dali Elise więcej czasu ekranowego. Eksperyment się udał. Wojownicza pogromczyni duchów wyrosła na największy atut serii. W ""Naznaczonym: Ostatnim kluczu"" w końcu poznajemy jej historię. Gorzej, że kompletnie niesatysfakcjonującą.       Lin Shaye,  Javier Botet     Z czwartej części ""Naznaczonego"" dowiadujemy się, że Elise już od dziecka widziała istoty z innych wymiarów. Matka (Tessa Ferrer) wpierała jej dar, mówiąc dziewczynce, że jest wyjątkowa, ojciec (Josh Stewart) natomiast próbował stłumić go znanymi mu dobrze metodami, czyli pasem i kijem. Kiedy jedyna sojuszniczka Elise umiera w nadprzyrodzonych okolicznościach, życie dziewczynki zamienia się w prawdziwy koszmar. I bynajmniej nie z powodu duchów. Bardziej przerażający okazuje się dla niej i jej młodszego brata ich własny ojciec. Kiedy więc ten po raz kolejny będzie chciał złoić nastoletniej już Elise skórę, ta bez zastanowienia wybiegnie z domu i już nigdy do niego nie wróci. Dopiero po latach, gdy dostanie telefon od nowego właściciela, który utrzymuje, że w budynku straszy, postanowi ponownie zmierzyć się z demonami z przeszłości. Oczywiście w asyście swoich dwóch niewyględnych pomocników (Leigh Whannell i Angus Sampson).        Angus Sampson,  Leigh Whannell     W ""Ostatnim kluczu"" dzieje się tak dużo, że trudno powiedzieć, co w fabule odgrywa najważniejszą rolę. Traumatyczne dzieciństwo Elise? Duchy nawiedzające jej rodzinny dom? Potężny demon z kluczami zamiast palców, który wciąga swoje ofiary do świata umarłych? Zbrodnie psychopatycznego ojca mającego na sumieniu znacznie więcej niż trenowanie skóry swojej małej córki? Czy może rodzinna drama i pojednanie po latach? Co więcej, żaden z tych wątków nie został wyczerpany i przedstawiony wystarczająco wiarygodnie. W scenariuszu Whannella (autora także wszystkich poprzednich części) jest tak dużo dziur i skrótowych rozwiązań, że szukanie odpowiedzi na wszystkie absurdalne kwestie okazuje się bardziej angażujące niż opowiadana historia.  Chaos w scenariuszu nie miałby oczywiście żadnego znaczenia, gdyby tylko stojącemu za kamerą Adamowi Robitelowi udawało się budować napięcie i skutecznie straszyć. A to w ""Ostatnim kluczu"" należy do rzadkości. Miłośnicy horrorów nie doświadczą tu silnych doznań – kilka jump scare’ów i niepokojących scen będzie musiało im wystarczyć. Postać demona – który ma tu największy potencjał do podnoszenia ciśnienia – przerazi co najwyżej osoby nie znające ""Labiryntu fauna"". Łudząco podobny do stwora z filmu Guillerma del Toro KeyFace nie ma jednak takiego arsenału środków wyrazu, by śnić się komukolwiek po nocy.  Wbrew prawidłom gatunku, najmocniejszą stroną ""Ostatniego klucza"" są sympatyczne postacie. Zdecydowanie nie należą do nich jednak pajacujący na ekranie głupi i głupszy, czyli Specs i Tucker grani przez Whannella i Sampsona. Mający w założeniu wprowadzać do filmu nieco humoru, w rzeczywistości – szczególnie gdy umizgują się niczym dwaj troglodyci do olśniewających swoją urodą siostrzenic Elise (Caitlin Gerard i Spencer Locke) – budzą raczej niesmak. Same aktorki natomiast – chociaż są przeurocze i patrzy się na nie z olbrzymią przyjemnością – obsadzono w kompletnie niewiarygodnych rolach; wyglądając jak rasowe modelki, grają nieśmiałe nastolatki marzące o wyrwaniu się z małego miasteczka.       Spencer Locke           Caitlin Gerard     Najlepsze wrażenie robi oczywiście wspaniała Shaye jako Elise – aktorce udaje się zbudować złożoną postać zasługującą na miejsce w panteonie najlepszych nieustraszonych wojowniczek. Gdy na koniec filmu jej bohaterka odbiera telefon od swojej dawnej przyjaciółki Lorraine Lambert, która prosi ją o pomoc w uratowaniu duszy małego Daltona Lamberta, można pożałować, że historia właśnie zatoczyła koło. Jeśli twórcy serii znajdą pomysł, by kontynuować tę sagę, Elise bez wątpienia powinna grać w niej główną rolę. Oby tylko scenarzyści byli dla niej w przyszłości bardziej łaskawi."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,7," Nihil novi: są bajki dla dzieci i są ""Muminki"". Lata mijają, technologia jest zawsze o krok przed nami, zaś dwunożne hipopotamy z domieszką cielaka pozostają impregnowane na zmieniające się mody – nie wodzą tęsknym wzrokiem za zdobyczami komputerowej animacji, nie kokietują dorosłego widza, jakby od tego zależała ich przyszłość. Opowieści o nich wciąż pozostają wspaniałym połączeniem humoru, przygody i grozy – nawet jeśli z okazji Bożego Narodzenia grozę zastępuje melancholia.              Same Muminki mają w tym roku nie lada zmartwienie. Oto bowiem do ich krainy zakrada się sroga zima, a wraz z nią – obietnica nadejścia prawdziwej Gwiazdki. Zamiast starym zwyczajem przespać mroźną porę i otworzyć oczy dopiero na wiosnę, rezolutny Muminek łamie odwieczny cykl i w rezultacie wpycha swoją rodzinę w wir świątecznych przygotowań. Tak rozpoczyna się stara pieśń o cudzie Bożego Narodzenia, zwieńczona nieśmiertelnym przesłaniem: tradycja tradycją, lecz wszelkie ceremoniały nabierają sensu dopiero wtedy, gdy kryje się za nimi miłość. Na szczęście o nią w chatce Muminków nietrudno.             Podobne, okolicznościowe wersje znanych serii mają to do siebie, że karuzela akcji rozkręca się powoli, albo w ogóle działa na jałowym biegu. Liczy się raczej zręczne ogrywanie świątecznej ikonografii oraz przypominanie, że prezenty upakowane w skarpety to tylko element wielkiej komunii serc. Twórcy odhaczają więc obowiązkowe punkty programu – czas wypełniają Muminkom czynności w rodzaju ubierania choinki, pichcenia potraw świątecznych, z kolei za interludia służą tu wykwity szalonej wyobraźni autorki Tove Jansson. Raz będzie to spotkanie z krwistookimi wilkami, kiedy indziej – leśny obrządek przywodzący na myśl pogańskie rytuały. Jest melancholijnie i tajemniczo, nawet przerażająca dotąd Buka, pramatka Dementorów z ""Harry'ego Pottera"", wydaje się postacią tragiczną, uosabia nie tylko rozkład i przemijanie, ale również bezbrzeżną samotność.             ""Magiczna zima Muminków"" to luźna adaptacja literackiej ""Zimy Muminków"" z 1957 roku oraz nieformalny remake polskiej animacji z 1986 roku. Opowieść przykrojono nieco do potrzeb młodszych widzów, więc próżno szukać w filmie mroczniejszych akcentów. Istnieje jednak spora szansa, że dzięki technicznej maestrii twórców nie będziecie płakać po baśniowej wieloznaczności. Otulona ciepłym głosem Piotra Fronczewskiego (obstawiam, że Franek Kimono bije na głowę połączone siły Alicii Vikander i Billa Skarsgårda z fińskiego oryginału), całość pozostaje audiowizualną landrynką. Piękna animacja, łącząca metodę poklatkową z kukiełkowymi czarami oraz minimalistycznym tłem, prędko się nie zestarzeje. Zaś dzieciaki wychowane w światach z zer i jedynek przekonają się, że magia Świąt –zwłaszcza na wielkim ekranie – niejedno ma imię. "
positive,5,"Wydawać by się mogło, że debiutancki film Lawrence'a Shera – operatora wszystkich części ""Kac Vegas"" – w którym gra w dodatku jedna z gwiazd cyklu, będzie podobnie niepoprawną, wywrotową komedią. Szczególnie że zwiastun zapowiada bezkompromisowe żarty z figury matki i innych rodzinnych świętości. Tymczasem – mimo przekraczania tabu – ""Bękartom"" (angielski oryginalny tytuł ""Bastards"" został, co znaczące, ostatecznie zmieniony na ""Father Figures"") bliżej do słodko-gorzkiego dramatu na temat istoty więzów rodzinnych, poszukiwania tożsamości i budowania poczucia własnej wartości. I co ma z tym fantem zrobić widz nastawiony na niezobowiązującą zabawę?       Owen Wilson,  J.K. Simmons,  Ed Helms     Tytułowi bohaterowie to dwaj dorośli bliźniacy podobni do siebie jak pies do kota. Grany przez Eda Helmsa Peter jest zgorzkniałym, rozwiedzionym i znudzonym swoją pracą proktologiem. Kyle Owena Wilsona to natomiast typ wiecznie zadowolonego szczęściarza, który o nic się nie martwi i zawsze dostaje to, co najlepsze. Jak zapewne się domyślacie, bracia niezbyt za sobą przepadają. Gdy przyparta do muru matka (Glenn Close) wyjawi im w końcu, że tak naprawdę ich ojciec nie umarł na raka okrężnicy, a na zdjęciu, które noszą przy sercu od czterdziestu lat, jest jej kolega z dawnych lat, obaj poczują, że ich tożsamość właśnie się rozpadła. Wyprawa w poszukiwaniu prawdziwego ojca stanie się dla nich szansą na oczyszczenie relacji i zbudowanie siebie na nowo.  Uczciwie trzeba przyznać, że w filmie Shera oraz scenarzysty Justina Malena (""Firmowa Gwiazdka"") jest kilka obrazoburczych motywów. Na przykład wątek rozwiązłej matki, która tak dobrze bawiła się w latach 70., że nie potrafi powiedzieć z całą pewnością, kto jest ojcem jej dzieci. Co więcej, o niezwykłych umiejętnościach kobiety krążyły legendy… Będą też dowcipy z sikania na dziecko i z tego, że dla białych każdy czarny łapiący stopa to na pewno seryjny morderca.       Jessica Gomes,  Owen Wilson,  Ed Helms,  Glenn Close,  Harry Shearer,  Zachary Haven     Czy ten typ żartów bywa zabawny, to kwestia drugorzędna. W ""Bękartach"" wydają się one jednak wrzucone na siłę. Ciężar poruszanych przez twórców tematów bywa bowiem momentami duży (patrz: kilkuminutowa rozmowa bohaterów na temat poszukiwania w życiu figury ojca). Kiedy więc poważne sceny przeplatane są wulgarnymi dowcipami, do śmiechu wcale nie jest. Gdyby usunąć z fabuły – skądinąd nie tak liczne – gagi i podmienić grających główne role Helmsa i Wilsona na aktorów o mniej jednoznacznym emploi, ""Bękarty"" mogłyby się stać jednym z tych z sundance'owych ciepłych komediodramatów na trudne tematy. Szczególnie że na drugim planie znajdują się wspaniałe, utalentowane gwiazdy.  Glenn Close jako dojrzała kobieta, która zawsze żyła pełnią życia i niczego nie żałuje, jest zachwycająca. Szkoda więc, że nie trafiła na lepszy scenariusz. Dobre wrażenie robi też J.K. Simmons w komediowym wydaniu. Nawet obecność będących w słabszej formie Christophera Walkena i Terry'ego Bradshawa (grającego tutaj samego siebie) sprawia, że ""Bękartom"" można sporo wybaczyć. Ostatecznie bowiem płynące z filmu refleksje – na przykład jak bardzo obraz rodzica ma wpływ na własną samoocenę – są niebanalne i zostają w głowie jeszcze długo po seansie. "
negative,4,"Bellas powracają! To powinien być powód do radości. Dwie poprzednie części przygód dziewcząt śpiewających evergreeny a cappella dawały przecież potężną dawkę pozytywnej energii. Każdej osobie, która polubiła bohaterki, z całą pewnością zależało na tym, by Bellas otrzymały godny film pożegnalny. Niestety muszą na niego jeszcze poczekać. ""Pitch Perfect 3"" jest bowiem ledwie wyblakłą kopią tego, co uczyniło z oryginału i jego kontynuacji przeboje kinowe.          Universal Pictures  Pierwszą niemiłą niespodziankę stanowi sam scenariusz. Króluje w nim chaos, pojawia się masa wątków, które kończą się, zanim się na dobre zaczną. Brakuje tego, co decydowało o sukcesie dwóch poprzednich części, czyli ducha siostrzanej wspólnoty. Kay Cannon odgrzewa pomysły z wcześniejszych filmów, tworząc narracyjną składankę typu ""The Best Of..."". Nie zastanawia się nad tym, jak poszczególne elementy należy połączyć, by stanowiły przyjemną dla oka całość. Dlatego też relacje między bohaterkami wypadają sztucznie i mechanicznie.  Większość dowcipów to również powtórki z rozrywki. A nowe wątki są potraktowane po macoszemu. Dla filmu lepiej byłoby, gdyby je w ogóle usunąć. Dotyczy to przede wszystkim postaci Chicago i rodzącego się uczucia między nim a jedną z Bellas. Kiedy przypomnimy sobie, jak sercowe relacje pokazywano w poprzednich częściach, to zwyczajnie robi się żal bohaterek. Wątek rywalizacji nie ma żadnego zakorzenienia. A szkoda, bo można na nim było oprzeć praktycznie cały film. Każdy postój na trasie po Europie mógł być doskonałym pretekstem nie tylko do kolejnych starć Bellas z pozostałymi zespołami, ale również do pokazania wokalnych umiejętności konkurentów dziewczyn. Także wątek z ojcem Amy spokojnie mógł posłużyć za podstawę ""Pitch Perfect 3"". Jednak na tle pozostałych pomysłów chaotycznej twórczości scenarzystki i tak związane z nim elementy filmu wyglądają na najbardziej dopracowaną.          Universal Pictures  Zawodzi również strona muzyczna. W zasadzie warta zapamiętania jest tylko scena bitwy na piosenki, do której dochodzi na powitanie w Hiszpanii. To jedyny moment, w którym naprawdę można poczuć ducha cyklu ""Pitch Perfect"". Jednak już otwierająca film piosenka dla wielu stanowić będzie szok. Bellas śpiewające tak, jakby były Minionkami, to gruba przesada. Można też czuć niedosyt, jeśli chodzi o aranżację ""Freedom"" George'a Michaela. Oczywiście piosenka broni się, ponieważ jest po prostu dobra. Ale jej wykonanie przez Annę Kendrick i resztę obsady nie zapada w pamięć.  Na szczęście w ""Pitch Perfect 3"" pozostało całkiem sporo humoru. Tradycyjnie już najlepsze teksty mają John Michael Higgins i Elizabeth Banks. Oczywiście są to proste gierki słowne, ale po co poprawiać coś, co się sprawdza. Niestety większość z nich ginie w polskim tłumaczeniu. Wszyscy powinni się za to dobrze bawić, oglądając szalone żarty sytuacyjne, w których bryluje rzecz jasna Rebel Wilson. Jest tego na tyle dużo, że uratowało film przed całkowitą katastrofą.  "
negative,3,"Matko Boska Bączalska, jak dobry mógłby to być film, gdyby tylko nakręcił go Mel Gibson. Życiorys Erica Liddella - olimpijskiego rekordzisty w biegu na 400 metrów, który w trakcie II wojny światowej pracował jako misjonarz w okupowanych przez japońską armię Chinach - to przecież wymarzony materiał dla twórcy ""Przełęczy ocalonych"". Jest tu charyzmatyczny, nieugięty bohater wrzucony w żarna wielkiej historii. Są miłość oraz idealizm wystawione na próbę w pełnym przemocy świecie. Wreszcie jest wiara, która pozwala przenosić góry, ale wymaga poświęceń. Zabrakło tylko kogoś, kto zdołałby to wszystko z talentem przenieść na ekran.       Joseph Fiennes     Reżyserowi Stephenowi Shinowi pod względem umiejętności bliżej jest, niestety, do twórców polskiego kina bogoojczyźnianego. ""Na skrzydłach orłów"" to filmowa czytanka - równie pompatyczna co toporna, w wielu scenach tak przesłodzona, że aż ocierająca się o kicz. Niezwykłą historię Liddella (którego wyczyny na igrzyskach olimpijskich w Paryżu opiewały niegdyś oscarowe ""Rydwany ognia"") poznajemy z punktu widzenia jego podopiecznego, Xu Niu. Pragmatyczny młodzian nie rozumie, dlaczego szybkonogi misjonarz po wybuchu wojny zostaje za Wielkim Murem, skazując się tym samym na rozłąkę z ciężarną żoną i dwiema córkami. Jak może zrezygnować z jedynej pamiątki po ojcu, aby sfinansować zakup leków dla szpitala? Co nim kieruje, gdy wygłodzony i schorowany staje do wyścigu z komendantem obozu jenieckiego marzącym o zwycięstwie nad mistrzem świata?  Shin w mechaniczny sposób odhacza kolejne kluczowe zdarzenia z biografii Liddella: sportowe triumfy, ślub, tragiczną śmierć jednego z uczniów, internowanie. Reżyser idzie przy tym na łatwiznę - zamiast opowiadać obrazem, większość informacji przekazuje poprzez płynący z offu, niekończący się monolog. W razie gdyby widz wciąż czegoś nie zrozumiał, resztki wątpliwości zostają rozwiane przez napuszone, łopatologiczne dialogi. W filmie Shina nie ma miejsca na charakterologiczne pęknięcia, dwuznaczności. Pobożni Europejczycy mają dobre maniery, Chińczycy są prostoduszni i dzielni, zaś sadystyczni japońscy żołnierze - ślepo przywiązani do zasad (Moim bogiem jest imperator! - grzmi demoniczny oficer). Nikt nie przechodzi tu przemiany wewnętrznej. Źli nie przeżywają wstrząsu, dobrzy przechodzą przez piekło moralnie nietknięci.        Shawn Dou,  Joseph Fiennes     Odtwórca głównej roli Joseph Fiennes nawet przez moment nie ściąga swojej postaci z postumentu. Filmowy Liddell żyje powietrzem i modlitwą, nigdy nie wątpi i zawsze przedkłada troskę o innych nad osobiste szczęście. Gdy natchnionym wzrokiem patrzy poza horyzont, z głośników rozbrzmiewa wzniosła muzyka, a ekran zalewa fala światła. Brakuje tylko białego gołębia i tęczy, reszta jest jak trzeba. Bohater wydaje się zbyt kryształowy i nieosiągalny, by można się z nim było utożsamić. Oddziela go od widza niewidzialna szyba, zupełnie, jakby był obrazem w muzeum. Eksponaty podziwia się, ale trudno się nimi inspirować.  "
positive,6,"Francuskojęzyczny klasyk animacji za kamerą, czerpiąca z historii Robinsona Crusoe fabuła, elegancka kreska i programowo dojrzała tematyka - trudno przegapić podobieństwo ""Louise nad morzem"" do ""Czerwonego żółwia"" Michaela Dudoka de Wita. W obu mamy nawet zawadiackie kraby biegające po plaży! Zamiast brnąć w meandry analizy porównawczej wystarczy jednak stwierdzić, że obie produkcje stanowią przykłady ""dorosłych"", mierzących się z wielkimi pytaniami animacji - trochę do siebie podobnych, trochę od siebie różnych, ale stworzonych z myślą o tym samym odbiorcy. De Wit łączył surwiwalową opowiastkę i uniwersalną przypowieść. Jean-Françoisa Laguionie interesuje natomiast przede wszystkim portret tytułowej bohaterki i próba zapośredniczenia pewnego stanu ducha.             Louise to starsza pani, która zwyczajowo spędza wakacje nad morzem i - jak co roku - zamierza wrócić do domu ostatnim pociągiem. Pech chce jednak, że kobieta nie zdąża na czas. Peron tymczasem opustoszał, a wraz z nim cały nadmorski kurort. Louise zostaje sama w wyludnionym miasteczku i - niczym Robinson na swojej wyspie - musi przetrwać na własną rękę w oczekiwaniu na odsiecz. Włócząc się między wymarłymi ulicami czy po pustej plaży, bohaterka powoli przyzwyczaja się do swojej sytuacji, tęsknie rejestrując powidoki dawnego świata, przywołujące wakacyjny gwar przedmioty i miejsca. Reżyser odwraca jednak zdroworozsądkową logikę, zgodnie z którą to urlop jest czasem szczególnym. Wakacyjne plażowanie Louise wydaje się bowiem banalne, rutynowe i po prostu nudne. Okres poza sezonem niesie natomiast przygodę i tajemnicę.  Laguionie wychodzi od konkretu, od prostych, codziennych czynności, którym poddaje się uwięziona w kurorcie bohaterka. Na ścieżce dźwiękowej uderza wiejący wiatr, trzaski, skrzypienie drzew, okiennic, pustej karuzeli, szum morza, miejscami przeplatane muzyką. Louise urządza się na plaży, organizuje sobie dach nad głową, pożywienie, rozrywkę - a reżyser inscenizuje to z uwagą na szczegół, na poezję ruchu oddanego w prostym rysunku postaci i melancholijnych, wyblakłych barwach. Trochę dziwi w tym kontekście obecność słowa: wydaje mi się, że historia Louise miałaby większą siłę, gdyby reżyser nie pozwalał bohaterce ""zagadywać"" pustki ekranowej przestrzeni. Ale ta literackość narracji rymuje się z silnie Proustowskim motywem ""pamięci rzeczy utraconych"".          ""Louise nad morzem"" opowiada bowiem o starciu ""teraz"" i ""kiedyś"". Z jednej strony bohaterka pozostaje uwięziona w rytmie zaspokajania prostych codziennych potrzeb, w rutynie zwyczajnej pracy, w utrzymywaniu banalnej życiowej higieny. Z drugiej zaś - wybiega myślami w przeszłość, wspomina młodość i śni symboliczne sny podsumowujące jej życie. Sytuacja uwięzienia kojarzy się trochę z samotniczym odosobnieniem, trochę z chrześcijańskim czyśćcem, trochę z buddyjskim bardo. Choć bohaterka nie umiera dosłownie, przeżywa coś na kształt cyklu powtórnych narodzin; niby pozostaje uziemiona w jednym miejscu, a jednak odbywa prawdziwą duchową wędrówkę. Laguionie sugeruje tu, że zatrzymanie się, odcięcie od świata, bywa nieocenioną wartością. Żyjąc ""tu i teraz"", w skupieniu na prostych czynnościach, Louise niejako restartuje umysł, spuszcza ze smyczy narzędzia imaginacji i introspekcji. Cofa się w głowie do czasu dzieciństwa - również za pośrednictwem lektur młodości znalezionych w jakiejś skrzyni (w tym… ""Przypadków Robinsona Crusoe"").  Pasuje, że historia ta opowiedziana jest właśnie narzędziami animacji: medium wyobraźni i młodości. Wolność, jaką daje rysunek, pozwala na gładkie nagięcie czasoprzestrzennego porządku, na zamglenie granic między rzeczywistością bohaterki a tym, co wyświetla się na ekranie jej świadomości. Kobieta w ""babcinym"" wieku może przenieść się więc do czasów, gdy jako dziewczynka spędzała czas u własnej babci. Może też prowadzić konwersacje ze… szkieletem. Efekt jest prosty: Laguionie urzeka, nawet jeśli miejscami gubi naszą uwagę, rozcieńcza opowieść w kalejdoskopie wynurzających się z onirycznej toni wspomnień bohaterki. Wychodzi mu kino mądre i urocze, nawet jeśli trochę zbyt rozwodnione. Takie, które przykładając plastyczność kina animowanego do chropawej faktury życia, w rezultacie uszlachetnia i jedno, i drugie."
negative,4,"""Italian Race"" zaczyna się jak film w dobrze znanej konwencji: młoda kobieta próbuje walczyć o pozycję w zdominowanej przez mężczyzn niszy. W tym wypadku niszą są wyścigi samochodów sportowych. Siedemnastolatka Giulia walczy o mistrzostwo Włoch, poznajemy ją na torze w trakcie niełatwego, potwornie wymagającego fizycznie i psychicznie wyścigu.       Matilda De Angelis    Konwencja jednak szybko się zmienia. Na zawał umiera trener i ojciec dziewczyny. Giulia zostaje sama z młodszym bratem i kredytem na głowie. Jeśli nie zdobędzie mistrzostwa i nie spłaci zaciągniętej przez ojca pożyczki, grozi jej strata domu. W dodatku opieka społeczna chce umieścić młodszego brata dziewczyny, Nico, w rodzinie zastępczej. Wchodzimy więc w melodramatyczną historię, tysiące razy pokazaną już na ekranie, głównie w szeregu telewizyjnych produkcji.  I ta konwencja zostaje jednak zarzucona. Zmienia ją pojawienie się brata Giulii, Lorisa. Sam był niegdyś gwiazdą wyścigów, teraz od dziesięciu lat tkwi w nałogu narkotykowym. Razem ze swoją równie zniszczoną przez życie partnerką mieszka w przyczepie kempingowej, na zupełnym marginesie włoskiego społeczeństwa. Jeśli wprowadzi się do domu Giulii, dziewczynie nikt nie odbierze młodszego brata. Problem w tym, że mieszkanie z Lorisem pod jednym dachem oznacza także problemy, wśród których ciężkie narkotyki wcale nie należą do największych.       Stefano Accorsi    Loris stopniowo zajmuje miejsce Giulii w centrum fabuły, zmieniając film w opowieść o przegranym ćpunie, który dostaje od losu drugą szansę i może odkupić swoje winy z przeszłości, odzyskać jeśli nie dawne życie, to przynajmniej więzi z ludźmi, które zniszczył nałóg.  Cóż, przyznam szczerze, że jak dla mnie zbyt wiele grzybów w tym barszczu. Pop-feministyczny wątek ""dziewczyński"", rodzinny melodramat i opowieść o drugiej szansie nie składają się ze sobą zbyt dobrze na ekranie. Żaden z wątków nie wybrzmiewa w pełni. Przeszkadzają też temu nie zawsze fortunne wybory obsadowe. Zupełnie nie przekonuje mnie Stefano Accorsi w roli Lorisa. Jego rola jest przeszarżowana, zagrana zbyt mocnymi i oczywistymi środkami. Giulio Pugnaghi jako Nico jest zwyczajnie irytujący w niemal każdej sekundzie, w jakiej pojawia się na ekranie.  Irytuje też telewizyjny sentymentalizm, jakim twórcy zalewają całą historię. Wszystko tu tonie w dość oczywistych wzruszeniach i łzach. Sentymentalna opowieść rodzinna przesłania to, co w tym filmie najciekawsze – wątek młodej dziewczyny walczącej o pozycję w świecie wyścigów samochodowych.  ""Italian race"" wypada najlepiej wtedy, gdy trzyma się tego głównego wątku. Gdy pokazuje cały skomplikowany ekosystem mechaników, trenerów, sponsorów, umożliwiający kilkunastu zawodnikom wejście na tor i ściganie się – choć ten wątek warto by docisnąć i uszczegółowić. Sceny wyścigów są całkiem przyzwoicie nakręcone, faktycznie trzymają widza w napięciu.  Niestety, wszystko to tonie w melodramatycznych łzach. Wylane pod koła pędzącego samochodu Giulii powodują, że film wpada w bezsensowny poślizg. Tor wyścigowy z pewnością nie jest scenerią dla melodramatu."
positive,8,"""To nie rozegra się tak, jak myślisz"", ostrzegał Luke Skywalker w zwiastunie ""Ostatniego Jedi"" i dla wielu fanów brzmiało to jak obietnica poprawy. Koronny zarzut pod adresem ""Przebudzenia Mocy"" mówił przecież, że otwierający ""nową trylogię"" film J.J. Abramsa nieco zbyt wiernie – i zbyt bezpiecznie – powtarzał fabularny schemat ""Nowej nadziei"". Ktoś powie jednak, że owo powtórzenie było jak najbardziej w duchu mitologiczno-baśniowego oryginału, wysnutego z teorii Josepha Campbella o uniwersalnych schematach opowieści. Ktoś powie, że miało ono wymiar dramatycznej ironii, zgodnie z którą historia Skywalkerów powtarza się niczym fatum rodem z greckiej tragedii. Ktoś powie natomiast, że trzecia Gwiazda Śmierci – nawet jeśli przemianowana na ""Starkiller Base"" – to jednak o Gwiazdę Śmierci za dużo. Co gorsza, wspomniany zwiastun ""Ostatniego Jedi"" zapowiadał również trening młodej Jedi pod okiem starego mistrza, maszyny kroczące na białych równinach i tonalny skręt w stronę mroku, sugerując kolejną powtórkę z rozrywki – czyli kontratak ""Imperium kontratakuje"". A jednak Luke nie kłamał. Jeśli macie jakieś bad feelings about this – niepotrzebnie.       Mark Hamill   Lucasfilm  Problem z n-tymi częściami serii (a może z całą współczesną, serialowo zakręconą kulturą popularną) jest taki, że opowiadanie historii – bardziej niż kiedykolwiek – staje się grą z oczekiwaniami. Taka zabawa leży oczywiście u podstaw kina gatunkowego, opartego na – raz powtarzanych, raz kontestowanych – schematach. Ale w czasach, gdy łatwość dostępu do medialnych dóbr rośnie wprost proporcjonalnie do poziomu nostalgii, sprawa zaczyna niebezpiecznie przypominać taniec z szablami (czy w tym wypadku: z mieczami świetlnymi). Reżyser i scenarzysta Rian Johnson  mieszał już jednak film noir z licealnym indie (""Brick"") albo podróże w czasie z kinem gangsterskim (""Looper""), czemu nie miałby namieszać w świecie ""Gwiezdnych wojen""?  Największą zaletą ""Ostatniego Jedi"" jest bowiem sposób, w jaki film igra z naszymi przyzwyczajeniami. Już ""Przebudzenie Mocy"" i ""Łotr 1"" miały w sobie elementy zgoła remiksowe: wykorzystywały znajome tropy, sceny, postacie, ale w sposób delikatnie przetrącony – znany, a jednak świeży. Johnson jednak wynosi tę taktykę na wyższy poziom, wykorzystuje naszą znajomość ""Gwiezdnych wojen"" przeciwko nam – a na korzyść opowiadanej przez siebie historii. Bo kiedy myślimy sobie, że wiemy, w jakim kierunku zmierza dany wątek ""Ostatniego Jedi"", twórcy proponują niespodziankę: czasem dla śmiechu, a czasem dla ciar. W efekcie dostajemy kilka momentów, które wydają się w zasadzie nie do pomyślenia, nie w takim filmie. Czemu? Bo tak nauczyły nas a) gatunkowe konwencje i b) sama seria. Reżyser wie, że znamy sagę na pamięć, i twórczo tę naszą wiedzę spienięża.         Daisy Ridley   Lucasfilm  W rękach Johnsona owa zabawa w ""co się zaraz wydarzy?"" staje się uniwersalnym mechanizmem – konstrukcyjnym, charakterologicznym, tematycznym. W ""Ostatnim Jedi"" wciąż przecież mowa o mitach, o tradycjach, o przyzwyczajeniach. Reżyser pyta wprost – na ile nasze wyrobione odruchy stanowią ograniczenie? I pozwala wybrzmieć tej kwestii zarówno na poziomie grającej z oczekiwaniami fabuły, jak i indywidualnych ścieżek bohaterów. Niemal każdy – Rey (Daisy Ridley), Finn (John Boyega), Poe (Oscar Isaac) – zostaje tu wystawiony na próbę, zmuszony do zakwestionowania swojej definiującej cechy charakteru. Kiedy z kolei z ekranu pada maksyma o ""porażce jako najlepszym nauczycielu"", nie sposób nie czytać tych słów na poziomie ""meta"" i nie pomyśleć o nauczce felernych prequeli. ""Ostatni Jedi"" to przecież istny reality check – zarówno dla postaci ze świata przedstawionego, jak i dla całej serii. Wynik? Bohaterowie muszą łyknąć niejedną gorzką pigułę, ale saga ma się dobrze.    Bo Epizod VIII to prawdziwa karuzela atrakcji: Johnson łączy patynę kino-wojennego ""Łotra 1"" z jaskrawą dynamiką ""Przebudzenia Mocy"", serwując smakowity audiowizualny design, choreograficzną brawurę, wysoką emocjonalną stawkę i zawrotne tempo. Za dużo? Fakt, opowieść ma rozmach sążnistej epopei – znajomi bohaterowie przechodzą całe kilometry wewnętrznego rozwoju, poznajemy też nowe postacie, odwiedzamy kilka planet i spotykamy szereg egzotycznych ras. Ale zarazem cała intryga zamyka się czyściutko w prostej klamrze pogoni/ucieczki, niewiele tu scenariuszowego tłuszczu. Tym bardziej, że Johnson dodatkowo spina odległe wątki wprowadzając motyw lustra: jasna i ciemna strona Mocy przeglądają się w sobie nawzajem, a Rey i Kylo Ren (Adam Driver) wyrastają na awers i rewers tego samego egzystencjalnego medalu.       John Boyega,  Kelly Marie Tran   Lucasfilm  Ridley i Driver dają tu intensywne portrety skonfliktowanych, emocjonalnie rozedrganych ludzi na huśtawce kuszenia/wybaczenia, największy ciężar dramatyczny dźwiga jednak Mark Hamill. Aktor brawurowo powraca do roli Luke'a Skywalkera i wyciska ostatnie soki z sytuacji typu ""spotkanie z idolem, który jest zupełnie inny, niż sobie wyobrażałeś"". To dzięki niemu, lawirującemu między ""starym"" Lukiem, psotnym niby-Yodą, a kimś zmęczonym, zgorzkniałym i przegranym, ambiwalencja Mocy brzmi z pełną – hmm – mocą. W rezultacie ""Ostatni Jedi"" – choć to młodzieżowy film przygodowy, któremu nieobce są slapstickowe gagi robota BB-8 czy słodkie oczęta memogennych, ptakopodobnych Porgów – daje odczuć powagę sytuacji oraz ryzyko igrania ze śmiertelnie niebezpiecznymi siłami. Czasem robi zresztą obie rzeczy naraz: kiedy Rey niechcący ścina mieczem świetlnym kawał głazu, o mały włos kogoś nie zabijając, mamy tu i żart, i przestrogę. Cóż, niezbadane są ścieżki Mocy i reżyserskiego talentu.  Żeby nie było: jakiś kinoman-pedant z pewnością zwróci uwagę, że kilka inscenizacyjnych decyzji nie do końca gra, że środek filmu ciut za bardzo się dłuży, że to, że tamto. Znajdą się też i tacy, którym nie spodoba się dużo kobiecych twarzy za sterami X-Wingów albo nowa bohaterka, Rose (Kelly Marie Tran), wprowadzająca nie tylko perspektywę ""zza kulis"" wielkiej międzygalaktycznej gry, ale i perspektywę nie-białego nie-faceta. Tyle, że to przecież żadna wada – wręcz przeciwnie. Finałowe 40 minut ""Ostatniego Jedi"" ma zresztą taką siłę, że automatycznie niweluje wszelkie zgromadzone po drodze wątpliwości. Cała ostatnia prosta wgniata w fotel, ale jest tam jeden taki kawałek, o którym myślę sobie, że to chyba najintensywniejszy moment, jaki przeżyłem w tym roku na sali kinowej. Który działa niemalże (podkreślam: niemalże!) tak mocno, jak pamiętna rewelacja z ""Imperium kontratakuje"". Jeśli 37 lat i 6 filmów później dostajemy w filmie z serii ""Gwiezdne wojny"" scenę o ciężarze porównywalnym z ""jestem twoim ojcem"", to chyba nie mamy na co narzekać. Jakie były szanse, że się uda? Mniejsza o szanse, pamiętajmy przecież, co mówił Han Solo: ""never tell me the odds""."
negative,3,"Jakbym miał porzucić na chwilę swoją niepisaną zasadę, że nie zdradzam nic, czego nie pokazał zwiastun (albo otwierający film kwadrans), musiałbym przeskoczyć od razu do czterdziestej którejś minuty, bo ta górska wyprawa jest nudna jak górska wyprawa. O ile jednak od łażenia po ścieżkach i stokach wymaga się owego spokoju i błogiej monotonii, o tyle dobry horror powinien chwycić za gardziel, przeciętny przelecieć gładko jednym okiem i wylecieć drugim, a słaby imitować emocje odczuwane podczas oglądania na Snapchacie relacji ze spaceru znajomego po lesie. Zapewne to niepatriotyczne rzucać pomidorami wyrwanymi z polskiej ziemi, skoro ""Redwood"" nakręcono nieopodal Jeleniej Góry i Karkonosze udają tu słynny amerykański rezerwat przyrody (ale przyznać trzeba, że to pocztówka godna i sprawiedliwa), lecz sumienie nie pozwala inaczej, jak przestrzec przed autorskim filmem Toma Patona niczym upartego mieszczucha przed czarnym szlakiem.  Chciałbym móc rzec, że dość już tego lania wody zwanego eufemistycznie słowem wstępu – od niemiłosiernie przydługich ekspozycji jest przecież Paton – i czas na konkrety, ale feler polega na tym, że ""Redwood"" nie operuje konkretami. Próbuje się tu straszyć nie, dajmy na to, skutecznie zastosowanymi środkami formalnymi, chociażby i tymi już do cna wyeksploatowanymi przez gatunek, ale samym cieniutkim konceptem; lęk wywołuje nie klimat osaczenia, nie jump scare'y, nie muzyka, lecz aroganckie przeświadczenie reżysera, że wszystko to, co prowadzi do ostatniego aktu, jest nieistotne. Paton nie ma za grosz wyczucia dramaturgii, żeby zapleść intrygę, bo gdyby jeszcze ta przedłużona introdukcja miała posłużyć nakreśleniu ludzkich sylwetek na tyle wypchanych osobowością, że fabularny twist (może to za dużo powiedziane, raczej zmiana tonacji) kazałby nam kibicować Beth i Joshowi. Ale nie. Ciśnienie podnosi tu zakończony fiaskiem reżyserski mozół.  Próby uatrakcyjnienia tego spaceru po karkonoskim plenerze raz przez nasączone popkulturowymi odniesieniami przekomarzanki, raz przez zapychające czas, imitujące ""poważne rozmowy o życiu"" (młodzi wybrali się bowiem na przechadzkę, aby Josh choć na chwilę oderwał się od czarnych myśli o białaczce), które przypominają raczej dialogi z reklam proszku do prania, spełzają na niczym. Paton tylko drży, żeby wystrzelić z armat o przydługich lontach, święcie przekonany, że ma asa w rękawie. Ale prochu i kul nie wystarcza na długo, stąd to sztuczne przeciąganie pierwszego aktu. Bo kiedy już na ekranie pojawiają się wyczekiwane, zapowiadane oficjalnym opisem dystrybutora wampiryczne stwory (albo jakaś na ich temat wariacja; domyślić się nie idzie, cóż to za maszkary, wyjaśnienie pada dopiero z ust drugoplanowego bohatera), pary nie starcza na długo – bach, łup, gruch i po krzyku. Ograniczenia budżetowe nie pozwoliły zapewne na dłuższą zabawę w kotka i myszkę, szczególnie że akurat charakteryzacja i efekty są tutaj na niespodziewanie wysokim poziomie i Paton szybko wyprztykał się z amunicji. Dlatego te nieliczne przyzwoite momenty ""Redwood"" mają posmak wpisu do portfolio i niewiele wspólnego z przemyślanym, dozującym napięcie i operującym odpowiednim tempem kinem grozy.  Tylko pozornie łatwiej pisze się o marnych horrorach niż o tych dobrych. Bo o ile coś jest koncertowo spierdzielone, wtedy punktować można jak niegdyś młodziutki Mike Tyson punktował Sammy'ego Scaffa, ale kiedy trafi się na film kompletnie nijaki, człowiek odbija się od niego niczym rzucona finka od kryjącego się pod ziemią kamienia. Logiczniej wtedy posługiwać się definicją przez zaprzeczenie, pisać o tym, czym film nie jest, a nie o tym, czym jest. Inercja reżysera to bodaj największa bolączka ""Redwood"", bo skoro można Patona obwinić również za miałkość scenariusza, który ograniczył się chyba tylko do lakonicznego ""krok tu, krok tam, rozmowa o niczym"", trudno znaleźć dlań jakiekolwiek usprawiedliwienie. Szczególnie dzisiaj, kiedy horror niezależny ma się dobrze, a kolejni twórcy udowadniają, że wyświechtany frazes o wyższości pomysłu nad budżetem nie jest jedynie tłumaczeniem producenta-dusigrosza. Paton ani na moment nie pochyla się nad swoim eksperymentem z mitem wampirycznym, przylepia stworom do czoła konkretną etykietkę powodowany czystym widzimisię. Brak tu gatunkowej refleksji.  ""Redwood"" zapowiada się jak kino survivalowe, gdzie bezkresne leśne ostępy okażą się klatką o grubych pniakach robiących za żelazne pręty, lecz ostatecznie wygląda niczym byle jaka krótkometrażówka, do której dokręcono niemal godzinę materiału. Tylko tych Karkonoszy żal."
positive,5,"Brian Smrz zna się doskonale na kinie akcji. Jest w końcu kaskaderem z wieloletnim doświadczeniem. Nic więc dziwnego, że kiedy wziął się za reżyserię ""24 godzin po śmierci"", to nakręcił wzorcowy film tego gatunku. W czasach wypożyczalni wideo byłby to z całą pewnością wielki przebój. Dziś z dumą mogłaby go pokazywać każda platforma streamingowa. Duży ekran jest jednak okrutny i w porównaniu do takich hitów jak ""John Wick"" czy ""Atomic Blonde"", film wypada blado.       Rutger Hauer,  Ethan Hawke      Jak w każdym szanującym się akcyjniaku, tak i tu fabuła wygląda, jakby skopiowano ją z koszmaru przerażonego schizofrenika. Zgodnie z tradycją główny bohater przeżywa wewnętrzne katusze w związku z rodzinną tragedią. Kiedy jednak jego kumpel przychodzi z ofertą dobrze płatnej pracy, facet decyduje się na powrót zostać płatnym zabójcą na usługach Złej i Wszechwładnej Korporacji. Wyrzuty sumienia sprawią, że zamiast zlikwidować pionka w grze o większą stawkę - chińską agentkę z Interpolu - daruje jej życie. Takie błędy lubią się mścić i już chwilę później bohater jest trupem. Co zaskakujące, to jednak dopiero początek filmu. Jak bowiem przystało na Złą i Wszechwładną Korporację, posiada ona niedostępne zwykłym śmiertelnikom możliwości, w tym technikę ożywiania zmarłych. Bohater zmartwychwstaje, ale jest jeden haczyk: korporacja nie chce go utrzymać na tym świecie zbyt długo i po upływie 24 godzin jego ciało podda się procesowi rozkładu. Pytanie, jak bohater wykorzysta ostatnie godziny swojego życia, jest oczywiście retoryczne.       Ethan Hawke     Fabuła filmu jest absurdalna, przewidywalna i pełna dziur logicznych. Smrz wie jednak, że fani gatunku nie oczekują kunsztownie opracowanej intrygi i pogłębionych portretów psychologicznych. I zapewnia im dokładnie to, czego oczekują. Historia pędzi więc w ekspresowym tempie do przodu, są pościgi, walki wręcz i strzelaniny. Wszystko to zrobione w starym stylu. A kiedy dochodzi do rozlewu krwi, to reżyser w ogóle się nie patyczkuje - krew tryska jak ze szlaucha. ""24 godziny po śmierci"" jest prawdziwą orgią brutalności, którą ogląda się jeszcze lepiej, ponieważ reżyser wie, jak ją pokazać. Doskonale wyczuwa momenty, kiedy zwolnić, a kiedy iść na całość. Od czasu do czasu dodaje też wizualnie wysmakowane kadry (buty zbira i szamocząca się rybka z rozbitego akwarium), które działają na zasadzie kontrastu i podkręcają wrażenia.       Ethan Hawke     Reszta, czyli scenariusz  i aktorstwo, jest porażką. Obsadzenie w roli głównej Ethana Hawke'a okazało się nietrafionym pomysłem. Tu przydałby się raczej ktoś o topornej ekranowej charyzmie, ktoś w stylu Jean-Claude'a Van Damme'a czy Michaela Dudikoffa za czasów ich świetności. Może Scott Adkins? Albo Marko Zaror? Hawke za bardzo stara się ""grać"" w momentach, w których ma pokazać wewnętrzne rozterki bohatera. Przy tak absurdalnej fabule jest to kiepski pomysł. Co gorsza, jego śladami podąża Paul Anderson, przez co w każdej dramatycznej scenie traci całą wiarygodność (co boli o tyle, że w innych scenach prezentuje się bardzo dobrze jako twardziel-zabójca). Na jedną fajną scenę załapał się nawet Rutger Hauer. Niestety jest ona zbyt krótka i pozostawi fanów z uczuciem niedosytu. Naprawdę wiele można twórcom filmu wybaczyć, ale takie marnotrawstwo nie uchodzi. Mówiąc krótko, lekkie rozczarowanie. Tylko dla zatwardziałych fanów gatunku. "
positive,8,"Przeszłość skończy się wtedy, gdy zaczniemy o niej zwyczajnie rozmawiać – twierdzi Bogdan Białek, bohater świetnego dokumentu ""Przy Planty 7/9"". Psycholog, społecznik, dziennikarz oraz dawny opozycjonista od kilkunastu lat organizuje w Kielcach marsz upamiętniający pogrom Żydów, do którego doszło 4 lipca 1946 roku. Tragedia sprzed dekad do dziś budzi ogromne emocje. Zdaniem wielu osób pełną odpowiedzialność za śmierć ponad 40 ofiar ponosi komunistyczna bezpieka, która sprowokowała zamieszki. Na nic zdają się ustalenia historyków, że ludność cywilna bez niczyjej zachęty brała udział w mordach na żydowskich sąsiadach. W filmie powraca obraz młodego mężczyzny skandującego przez megafon: Pogrom ubecki, a nie kielecki! Na spokojną, rzeczową dyskusję, o jakiej marzy Białek, szans na razie nie widać.           Z pomocą badaczy historii oraz naocznych świadków reżyserzy Michał Jaskulski i Lawrence Loewinger szczegółowo relacjonują przebieg pogromu. Pokazują, jak puszczona w ruch pogłoska o porwaniu polskiego dziecka staje się iskrą, która rozpala tlący się ogień nienawiści. Myli się jednak ten, kto sądzi, że ""Przy Planty 7/9"" to dokument z tezą, filmowy referat mający zdyskredytować obrońców dobrego imienia ojczyzny. Jak przekonuje Białek: każdy ma swoją opowieść. Dlatego warto wysłuchać zarówno Jana Tomasza Grossa, jak i osób, które z oburzeniem reagują na słowa o polskim antysemityzmie. W naszym kraju było przecież mnóstwo ludzi, którzy ratowali Żydów w czasie wojny. Znaleźli się jednak i tacy, którzy wyrządzili im zło. Historia nie jest czarno-biała.  W dziele Jaskulskiego i Loewingera pogrom kielecki staje się punktem wyjścia do niezwykle ciekawej (i jakże aktualnej) dyskusji na temat pamięci narodowej, wolności słowa, języka przestrzeni publicznej, a także wstydu, który może prowadzić do wyparcia win. To również cenna lekcja wychowania obywatelskiego przypominająca o sile ruchów społecznych oraz oddolnych inicjatyw. Politycy mogą wydawać uchwały i rozporządzenia, ale bez pracy u podstaw, jaką wykonują Białek i jemu podobni idealiści, świata nie uda się choć odrobinę naprawić. A przecież upamiętnienie zbrodni, do której doszło w kamienicy przy Planty 7/9, ma służyć temu, aby w przyszłości nigdy nie wydarzyła się podobna tragedia.           Bogdan Białek wyrasta w filmie na postać większą niż życie – niestrudzoną, pełną energii i determinacji, by szukać porozumienia między wrogimi plemionami. W kluczowej scenie bohater spotyka się przy stole z ocalałymi z pogromu Ziutą Hartmanową i Miriam Guterman. Gdy jedna z jego rozmówczyń stwierdza, iż wszyscy Polacy są antysemitami, Białek przypomina, że podczas II wojny światowej to samo można było powiedzieć o Francuzach czy Szwajcarach. Jednocześnie czyni zaskakujące, odważne wyznanie: on sam nie ma pojęcia, jak by się zachował, gdyby żył w tamtych potwornych czasach. Z dokumentu Jaskulskiego i Loewingera płynie myśl, że łatwo przychodzi nam ocena wydarzeń z przeszłości. Znacznie oporniej idzie za to nauka, jak nie popełniać błędów naszych przodków. "
negative,3,"Zaczyna się od wybuchu, a potem napięcie spada. Nad Warszawą wyrasta grzyb atomowy, na sztandarze powiewa cytat z ""Osiem cztery"" Mirosława Nahacza, szykuje się manifest pokolenia. Debiutant Jakub Pączek wydobywa z trzewi okrzyk gniewu i bezradności mierzony na filmowy bluzg, pod którym mogliby podpisać się współcześni trzydziestolatkowie, zawiedzeni przez świat, niespieszący się do dorosłości, znudzeni seksem, śmiercią i samym znudzeniem. Trudno robić autorowi zarzut z histerycznej, wykrzyknikowej poetyki; takie już prawo generacyjnych manifestów. Ale – mimo kolejnych twórczych paroksyzmów – owa spowiedź dziecięcia wieku nie wypada zbyt przekonująco.       Bartosz Gelner,  Wiktoria Stachowicz    Problem być może, po części, w specyfice generacji. Ostatni taki okrzyk pokoleniowego zawodu wydał u nas chyba Przemysław Wojcieszek w ""Made In Poland"", którego bohater wytatuował sobie nawet na czole, co ma do powiedzenia światu (spoiler: zaczynało się na ""fuck"", a kończyło na ""off""). Spóźniony już w momencie premiery film Wojcieszka nie był jednak jałowym lamentem, pozostawał świadomy, że buntownicza gęba – choć nieraz potrzebna – jest właśnie tym: gębą, pułapką. I tu najciekawsze: Pączek oraz jego bohaterowie przerobili tę lekcję i mają nowy problem: nie są nieświadomi, tylko nadświadomi. Czują, że każdy buntowniczy gest będzie tylko pustym znakiem, grymasem w gabinecie luster. Ich rodzice (według siebie samych) byli tak zajęci czekaniem na upadek komunizmu, że ""nie nauczyli się kochać"". Młodzi tymczasem nie mają już nic do obalenia.  ""Reakcja łańcuchowa"" wychodzi więc z ciekawego punktu: niesie manifest pokolenia niewierzącego w manifesty, daje wyraz buntu przeciwko niemożliwości buntu. To ciekawa retoryczna zagwozdka, bo żeby dać głos pokoleniowej niemocy, film Pączka musi ponieść klęskę. I tak się dzieje – choć chyba wbrew jego intencji. Autor dwoi się bowiem i troi, snując wielowątkową intrygę, w której tytułowa reakcja łańcuchowa prowadzi nas od  katastrofy w Czarnobylu przez tajemnicze zaginięcie po trudy bycia pięknym i młodym w stolicy. Konkrety? Miłosne pięciokąty. Śluby z obowiązku, a nie z pasji. Depresja. Wypadki samochodowe. Marzenia o karierze filmowej umierające pod butem rzeczywistości, która zmusza do pracy serwisie pornograficznym. Jest źle, bez dwóch zdań. Pączek łączy thriller z kinem obyczajowym, szatkuje narrację, piętrzy metafory, z sercem na dłoni rozdziera szaty. Chce porywać, prowokować, wkurzać – a w gruncie rzeczy tylko irytuje i nudzi. Jak na film mający budzić skrajne reakcje, za łatwo machnąć na ""Reakcję…"" ręką, zbagatelizować ją.  Całe to sturm und drang wydaje się bowiem przytępione nadmierną dawką prozaku. Może o to chodziło; Pączkowi wyszło jednak coś w stylu millenialsowego odpowiednika ""M jak miłość"", gdzie drętwe rozmowy o wynoszeniu śmieci i wizytach u lekarza zastąpiły drętwe lamenty nad trudami życia w penthousie kupionym przez wiecznie niezadowoloną mamę, gwiazdę telewizji. Prawdziwym problemem ""Reakcji łańcuchowej"" jest więc przede wszystkim scenariusz: nieintrygująca intryga kryminalna, jednowymiarowi bohaterowie i śmiertelnie poważne, deklaratywno-banalne dialogi, które robią niedźwiedzią przysługę młodym aktorom (o tym, że przynajmniej niektórzy z nich są zdolni – choćby Bartosz Gelner – wiemy oczywiście z innych filmów). A jednak dam głowę, że widzów zrazi przede wszystkim intensywna dawka Cierpienia W Pięknych Pomieszczeniach. W przeciwieństwie do ""oddolnego"" ""Made In Poland"", ""Reakcja łańcuchowa"" opowiada przecież o drugiej stronie klasowego równania. Tym razem cierpią elity, zamiast zbuntowanych proletariackich punków są zblazowani inteligenccy hipsterzy. A do patrzenia na cierpienie elit trudno przekonać nawet same elity, nie mówiąc już o reszcie. Nie spodziewam się zatem, że wielu trzydziestolatków – identyfikujących się z ""elitą"" czy nie, nieważne – odnajdzie siebie samych na ekranie.       Małgorzata Mikołajczak    Trudność opowiadania o tak zwanych ""problemach pierwszego świata"" polega na tym, że narcyzm bohaterów bardzo łatwo promieniuje na cały film. Pączek nie przezwycięża tej przeszkody. Problem nie polega na braku pogłębionej analizy społecznej ani na braku dystansu do siebie – bo twórcy idzie przecież o czystość emocjonalnego wyrazu, a nie o intelektualny dystans, choć zarazem jest on świadomy, że ""czystość"" to tylko konwencja. Sęk raczej w braku kinowej energii, która pozwoliłaby wznieść się ponad bijące z ekranu fałsz i pozę. Ostatecznie więc zamiast dzielnie zapośredniczyć bolące go impasy i sprzeczności, reżyser po prostu z nimi przegrywa. Gdy w filmie po raz któryś powraca motyw snu-wizji z pogrążającymi się w odmętach wody bohaterami, aż prosi się, by – zamiast cytować Nahacza – parafrazować Fisza: Warszafka tonie. "
positive,5,"Jakie są najważniejsze symbole bożonarodzeniowej gorączki konsumenckiej? W Polsce wymienimy pewnie reklamę Coca-Coli, rytualny seans ""Kevina samego w domu"" i wysyp filmów o Świętych Mikołajach. Na te ostatnie (mały) człowiek czekał z wypiekami na twarzy już od połowy listopada, chociaż doskonale wiedział, co tam znajdzie. Mit o brodatym, rubasznym herosie konsumeryzmu wtłaczano mu pod powieki od kołyski – Mikołaj zstępował na Ziemię w latających saniach, popisywał się cudownymi mocami, a kształcony w racjonalizmie lud brał go za wariata lub przestępcę. W końcu, w ostatniej chwili, ktoś – renifery, dzieci, elfy albo policja – ratował Święta przed zagładą i rozdawanie (czytaj: sprzedaż) zabawek mogło ruszyć z kopyta. Brodacz z Laponii chronił gospodarkę przed krachem i chyba dlatego schemat ""świątecznej odsieczy"" wciąż trzyma się mocno. ""Mikołaja i spółkę"" wyprodukowali Francuzi, ale akcję dałoby się bez żadnego uszczerbku przenieść do Nowego Jorku, Berlina czy Gdańska. To po prostu dalej ten sam doroczny, totalnie uniwersalny film bożonarodzeniowy. I z jednej strony OK, bo przecież dokładnie na to czeka dziecięcy widz. Z drugiej jednak fajnie by było – skoro już zamieniamy uciechę najmłodszych w brzęczącą monetę – umieścić w mikołajkowych szlagierach jakieś minimum oryginalności. Dostarczyć trochę świątecznej nadwyżki.            Czy ""Mikołaj i spółka"" coś takiego oferuje? Na pierwszy rzut oka psychodeliczna wizja mikołajowej fabryki zabawek wygląda na upragnione novum. Elfy uwijają się jak w ukropie w gigantycznej bombce choinkowej, wyczarowują zabawki bezpośrednio z dwuwymiarowych schematów, trochę jak w drukarce 3D. Mikołaj przypomina XIX-wiecznego chciwego fabrykanta – zapowiada gwałtowny wzrost produkcji, pracownicy muszą maksymalizować swoją wydajność bez względu na koszty osobiste. Elfy zaczynają więc padać jak muchy, święta stają pod znakiem zapytania. Ale to, co pierwotnie wygląda na przewrotną wizję bożonarodzeniowej konsumpcji, szybko okazuje się znajomą bajką. Wyrobnicy Świętego padają, bo dziesiątkuje ich magiczna grypa, na którą mogą pomóc tylko... duże dawki witaminy C (czyżby aluzja do ruchów pseudomedycznych?). A im bliżej spraw przyziemnych i konsumenckich, tym robi się nudniej. Ruszając na poszukiwania apteki, Mikołaj wykazuje się całkowitą nieznajomością świata ludzi i popełnia gafę za gafą, aż w końcu ląduje w paryskim areszcie. Stamtąd trafia do typowej francuskiej rodziny, która przebiera Świętego za podstarzałego hippisa i zobowiązuje się pomóc w zdobyciu 92 tysięcy opakowań witaminy. Zegar tyka – jeśli elfy nie zostaną uleczone, dzieci po raz pierwszy w historii nie dostaną prezentów, a świat pogrąży się w smutku i mroku.       Alain Chabat,  Mark Grosy           Alain Chabat,  Simon Aouizerate,  Tara Lugassy           Alain Chabat,  Golshifteh Farahani     No i takie skróty świąteczne rodem z kartki od dawno niewidzianej ciotki są w filmie fabularną dominantą. Wiadomo, że w mikołajowych bajaniach magia jest zdecydowanie ważniejsza od rzeczywistych Świąt, bo i dzieciaki właśnie na tę atmosferę cudowności czekają przez cały rok. A jednak – nawet w filmach tak konwencjonalnych, jak ""Mikołaj..."" – za zasłoną magii kryje się jakieś życie, ot, choćby wzorce rodzinne. Można się na przykład zastanawiać, dlaczego w ""Mikołaju..."" główny – obok Świętego – męski bohater odnosi sukcesy jako adwokat, a jego żona ciągle stoi przy garach, sprząta mieszkanie albo biega po targowisku. Nie trzeba być wielkim feministą, żeby wkurzać się na takie obcesowe wskazywanie paluchem, gdzie w domu miejsce matki, a gdzie ojca. Podobnie Alain Chabat – reżyser i odtwórca tytułowej roli – może dwoić się i troić, żeby zamienić Mikołaja w aroganta i ekscentryka, a i tak wychodzi mu ten sam dobroduszny, nieco infantylny dziadek, wypluwający na każdym kroku swoje ""ho ho ho"".  Najważniejszym papierkiem lakmusowym okazała się jednak reakcja samych dzieci. Na moim mikołajkowym seansie siedziało ich dobre kilka tuzinów. To pewnie w dużej mierze wina naładowanego sucharami dubbingu, ale tam, gdzie w założeniu miało być śmiesznie, najczęściej zapadała krępująca cisza. W momentach najbardziej ckliwych, rodzinnych, świątecznych dzieciaki sięgały po smartfony. Żywe reakcje i skupienie uwagi wywoływały za to odniesienia do znajomej rzeczywistości – choćby video chat Mikołaja z reniferem. I to chyba najlepiej wyjaśnia, co stoi za porażką ""Mikołaja..."": jeśli dajesz dzieciakom nudną ramotę, wiedz, że potraktują ją właśnie jak nudną ramotę. Cóż z tego, że można łatwo i tanio odbić świąteczną atmosferę na powielaczu, skoro zysk widzów jest symboliczny? No chyba że interesuje nas wyłącznie własny portfel. W końcu filmowy Mikołaj przyznaje dość otwarcie, jaką lekcję wyniósł z pobytu w świecie ludzi – nauczył się wreszcie, czym jest wartość pieniądza. Taki to już mikołajkowy morał – raczej dla dorosłych niż dla dzieci. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,5,"""Rodzina na sprzedaż"" podejmuje temat, jaki widzieliśmy w dziesiątkach telewizyjnych produkcji nadawanych w środę po serwisie informacyjnym w cyklu ""Z życia wzięte"" lub podobnym. Bohaterka filmu pragnie adoptować dziecko. Namawia inną kobietę, by oddała jej mające się narodzić niemowlę. Pojawiają się jednak komplikacje. Biologiczna rodzina dziecka żąda pieniędzy, do umowy między kobietami wkracza aparat państwa. Co więcej, sama bohaterka zaczyna mieć wątpliwości, czy jej działania dają się obronić na etycznym gruncie.       Bárbara Lennie    Telewizja nieznośnie zbanalizowała podobne historie. Argentyński reżyser Diego Lerman w swoim filmie próbuje uciec od tego banału. Nadaje dziełu prostą, ascetyczną formę. W większości scen unika łatwych, tanich chwytów mających wycisnąć łzy i wyprodukować współczucie wśród widowni. W długich, kręconych często z ręki ujęciach naturalistycznie przedstawia świat argentyńskiej prowincji, gdzie rozgrywa się dramat.  Właśnie tło społeczne historii dwóch matek jest najciekawszym elementem ""Rodziny na sprzedaż"". Główna bohaterka, Malena, to lekarka z Buenos Aires, przedstawicielka względnie zamożnej klasy średniej. Dziecka do adopcji szuka w głębi argentyńskiego interioru, 800 km od domu. Miejsce, gdzie rodzi się maleństwo, wydaje się sparaliżowane, pełne beznadziei i biedy. ""To nędza zabija większość dzieci tutaj"" – mówi Manueli miejscowy lekarz.  I z tej biedy lokalna elita – lekarska, urzędnicza itd. – uczyniła sobie dochodowy biznes. Malena nie jest jedyną osobą, której dyrekcja szpitala i lokalny urząd cywilny pomagają załatwić adopcję dziecka bez konieczności poddawania się uciążliwym procedurom. Lerman nie wydaje przy tym wyroków na swoich bohaterów, a pytanie, kto tu kogo wykorzystuje i korumpuje, pozostawia otwarte. Ofiarą jest i uboga, biologiczna matka dziecka, niezdolna je utrzymać przy swoich dochodach, i Malena, której desperacja zostanie bezwzględnie wykorzystana.       Bárbara Lennie    Lerman długo trzyma nas w niewiedzy co do powodów determinacji Maleny. Nie znamy jej historii, sytuacji rodzinnej, nie wiemy, dlaczego tak bardzo pragnie adoptować właśnie to dziecko. Historia lekarki odsłania się w kolejnych sugestiach, półsłówkach, wspomnieniach. Taki zabieg oddala film od telewizyjnej sztampy, mam jednak problem z jego finałem. Gdy poznajemy już całą prawdę, gdy obserwujemy kluczową etyczną przemianę Maleny w ostatnim akcie, pozostajemy z poczuciem niedosytu. A przynajmniej ja. Postać głównej bohaterki, to, w jaki sposób został umotywowany jej dramat, nie przekonują mnie. Im bliżej końca filmu, tym mniej przejmowałem się tym, co dzieje się na ekranie, tym bardziej byłem obojętny na los bohaterki. Nie o taki efekt z pewnością reżyserowi chodziło.  ""Rodzina na sprzedaż"" to ostatecznie film trudny do oceny. Doceniam jego pierwszą połowę, społeczne tło, w jakim twórcy osadzają historię, ich zmysł obserwacji. Im bardziej dzieło Lermana trzyma się świata argentyńskiej prowincji, im mocniej skupia się na obecnych w nim strukturach władzy, nierówności, przemocy, tym lepiej się sprawdza jako kino. Gdy jednak świat przedstawiony całkowicie przesłaniać zaczyna dramat Maleny, robi się zdecydowanie gorzej i bliżej banału wieczornego pasma telewizyjnego ze środka tygodnia."
positive,5,"Woody Allen szczyci się tym, że regularnie, rok po roku, wprowadza do kin jeden film. I rzeczywiście ma powody do dumy. Jego płodności i umiejętności opowiadania ciekawych historii może pozazdrościć mu wielu reżyserów. Być może jednak nadszedł już czas, by Allen zwolnił tempo. Tym bardziej że przecież w ostatnim czasie parał się nie tylko filmowymi produkcjami, ale również serialami. Jako artysta powinien wiedzieć, że sztuka wymaga poświęceń. Być może on powinien złożyć na ołtarzu X Muzy swoją neurotyczną potrzebę kręcenia. ""Na karuzeli życia"" to bowiem film, który mógł być wielki. Potrzeba było jednak więcej czasu, by go dopracować.       Justin Timberlake           Kate Winslet,  Jim Belushi           Juno Temple     Pod względem warsztatu ""Na karuzeli życia"" prezentuje się bardzo dobrze. To jeden z bardziej konsekwentnie i precyzyjnie zrealizowanych przez Allena filmów w ostatnich latach. Reżyser sięgnął po konwencję kina z czasów, kiedy na dużym ekranie królowały wspaniałe dramaty obyczajowe, w których akcent położony był na grę aktorską, silnych bohaterów i wyraziste, choć często skomplikowane relacje. Allen nie buduje nostalgicznej atmosfery za dawnymi czasami. On ożywia na naszych oczach sposób opowiadania historii w kinie w latach 50. i 60 ubiegłego wieku.   Widać to chociażby w konstrukcji planów zdjęciowych. Wnętrza przypominają scenografie z ""Co się zdarzyło Baby Jane?"" czy ""Kto się boi Virginii Woolf?"". Jim Belushi gra jak Marlon Brando w ""Tramwaju zwanym pożądaniem"". Zaś Kate Winslet spokojnie może się mierzyć z Elizabeth Taylor w ""Kotce na gorącym, blaszanym dachu"". Młodzi aktorzy – Juno Temple i Justin Timberlake – kreowani są zaś na produkowane hurtowo w czasach Złotej Ery Hollywoodu ekranowe twory wpisywane w sztywne ramy idei femmes fatales i kinowych amantów.   Pozytywne wrażenie dopełniają zmysłowe zdjęcia Vittorio Storaro. Być może są one nawet zbyt dobre. Gra światłem i soczyste barwy nadają całości baśniowy charakter. Jakby to był czarno-biały film, który został specjalnie pokolorowany w postprodukcji, by robić na widzach większe wrażenie.       Kate Winslet     Niestety poziomu wykonania nie trzyma to, co jest w tym filmie najważniejsze – scenariusz. I tu właśnie wychodzi na jaw zbyt duży pośpiech reżysera. Bo sama historia ma w sobie olbrzymi potencjał. Scenariusz ""Na karuzeli życia"" skrywa prawdziwe bogactwo pomysłów. To opowieść o błędach popełnianych w młodości, których konsekwencje ciągną się za ludźmi latami. O goryczy rozczarowania, o zniszczonych – z własnej winy – marzeniach, o których nie można zapomnieć. To film o bólu pustej egzystencji, o desperacji, która każe nam iść na życiowe kompromisy. Tyle tylko że Allen nie zdołał tego wszystkiego uchwycić na ekranie. Widzimy jedynie zarys bohaterów. W wersji, jaką zaprezentował reżyser, są oni jedynie pustymi skorupami, których nawet dobra gra aktorów nie była w stanie wypełnić. Łączące postacie relacje są powierzchowne. A niektóre metafory (jak choćby cały wątek z synem bohaterki granej przez Kate Winslet) są urągającymi inteligencji widzów banałami.   Chcę wierzyć, że gdyby tylko Allen poświęcił kilka dodatkowych miesięcy na doszlifowanie scenariusza i pozbycie się uproszczeń, uogólnień, powstałby tekst prezentujący w misterny i wyrafinowany sposób skomplikowaną naturę człowieka. ""Na karuzeli życia"" powinien być najlepszym filmem reżysera od czasu ""Blue Jasmine"". Niestety jest jedynie kolejnym w jego dorobku ""średniakiem"". "
negative,3,"Polskie plakaty ""Co wiecie o swoich dziadkach?"" powinny być uzupełnione o komunikat o potencjalnych skutkach zdrowotnych wybrania się do kina. Podobnie jak w przypadku papierosów czy alkoholu. Takie ostrzeżenie przydałoby się szczególnie fanom Mela Gibsona. ""Co wiecie o swoich dziadkach?"" to dla niego pierwsza prawdziwie komediowa rola w mainstreamowej produkcji od 17 lat. Jest więc zapewne wiele osób, które wybrałyby się do kina tylko po to, żeby zobaczyć, jak poradził sobie w tym gatunku. Niestety na sali kinowej fanów czeka szok, który – jeśli nie jest się na niego psychicznie gotowym – może skończyć się permanentnym uszczerbkiem na zdrowiu. Owszem, na ekranie zobaczycie twarz Mela Gibsona. Jednak o jego grze nie będziecie mogli nic powiedzieć, ponieważ z głośników dochodzić będzie głos polskiego aktora. W całym filmie jest tylko jedna scena, w której usłyszycie Mela Gibsona. I jest to akurat ten jedyny moment, w którym dubbing byłby błogosławieństwem.       Mark Wahlberg,  Mel Gibson   Paramount Pictures         Will Ferrell,  John Lithgow   Paramount Pictures  Komunikat ostrzegawczy przydałby się również tym, którzy do kina zamierzają się wybrać skuszeni tytułem. Być może część z Was sądzi, że ""Co wiecie o swoich dziadkach?"" to kontynuacja komedii ""Co Ty wiesz o swoim dziadku?"". Jeśli tak, to czeka Was prawdziwy zawód. Na ekranie nie zobaczycie ani Roberta De Niro ani Zaca Efrona. Polski dystrybutor zapewne z premedytacją wprowadza widzów w błąd. Choć oczywiście rzeczywistych powodów takiego traktowania kinowych konsumentów nigdy nie poznamy. Sam film, owszem, jest sequelem, tyle że filmu ""Tata kontra tata"". Polski dystrybutor jednak zrobił wszystko, by przed rozpoczęciem seansu jak najmniejsza grupa widzów była tego świadoma. Stąd inny tytuł, a przede wszystkim zmiana strategii rozpowszechniania filmu, czyli wprowadzenie dubbingu.  Polska wersja językowa to ostatni – i najważniejszy powód – dla którego ""Co wiecie o swoich dziadkach?"" powinno być opatrzone ostrzeżeniami. Rozumiem, że dubbing wydaje się dobrym rozwiązaniem z biznesowego punktu widzenia. Ale kiedy dystrybutor decyduje się na taki krok w Polsce, gdzie widownia wciąż nie akceptuje go w filmach aktorskich, to powinien postarać się, by wersja lokalna brzmiała jak najlepiej. Tymczasem oglądając (czy raczej słuchając) ""Co wiecie o swoich dziadkach?"", można dojść do przekonania, że polska wersja została przygotowana w ostatniej chwili, a aktorów zaangażowano z łapanki. Twórcy zupełnie nie pomyśleli, jak polski głos współgrać będzie z rzeczywistym aktorem, którego widzimy na ekranie. Szczególnie źle wypada połączenie Pawła Wawrzeckiego z Johnem Lithgowem. Ale w zasadzie całą męską obsadę – pomimo angażu doświadczonych w dubbingowaniu aktorów – trudno zaakceptować.       Mel Gibson   Paramount Pictures         John Lithgow   Paramount Pictures  Drugim grzechem polskiej wersji językowej jest jej niekonsekwentne przygotowanie. Niezrozumiały jest chociażby fakt pozostawienia polskich napisów odliczających czas do Bożego Narodzenia czy informujących o innych specjalnych wydarzeniach. Skoro został przygotowany dubbing, by uniknąć napisów, to dlaczego te pozostały, choć przecież spokojnie mógł je zastąpić czyjś głos z offu? W filmie jest też scena, w której dzieci oglądają ""SpongeBoba Kanciastoportego"". I choć kreskówka jest w Polsce dostępna w naszej wersji językowej, to jednak dystrybutor zdecydował się pozostawić wersję oryginalną. Nie spolszczono również piosenek, co jest również niezrozumiałą decyzją. Tym bardziej że w finale tekst piosenki ma w kilku miejscach komediowe znaczenie.  Trzecim i chyba najpoważniejszym grzechem polskiej wersji językowej są same dialogi. Zostały one napisane zgodnie z filozofią, która sprawdza się w przypadku filmów animowanych, w szczególności baśni. W tekstach roi się od zdrobnień i infantylizacji, które wywołują niemożliwy do pogodzenia konflikt poznawczy. Tak bowiem nie rozmawiają ze sobą zwyczajni ludzie. We współczesnym filmie aktorskim, nawet jeśli jest to przerysowana komedia familijna, jest to najzwyczajniej w świecie nie do zniesienia. Z tego powodu ""Co wiecie o swoich dziadkach?"" mniej ma wspólnego z optymistyczną opowiastką bożonarodzeniową, a więcej z cierpieniem pasyjnego widowiska. Z regularnością szwajcarskiego zegarka będziecie sprawdzać, czy już Wam od dubbingu krwawią uszy. A po godzinie i czterdziestu minutach ze zdumieniem odkryjecie, że mimo całego przeżytego cierpienia nie nabawiliście się stygmatów.       Mark Wahlberg   Paramount Pictures         Will Ferrell   Paramount Pictures  W tle rozgrywa się zaś opowieść do złudzenia przypominająca tę ze ""Złych mamusiek 2"". To taka typowa opowieść o przedświątecznym chaosie, kiedy to na wierzch wychodzą różne rodzinne brudy. Ponieważ są święta, a film jest komedią, oczywiście okaże się, że wypuszczenie na świat kłamstw, niechęci i przemilczeń oczyści atmosferę i pozwoli nawiązać (lub wzmocnić) rodzinne więzi. Do kompletu twórcy oferują kilka slapstickowych gagów – głupiutkich, które jednak, trzeba przyznać, ogląda się przyjemnie. Ostatecznie więc ""Co wiecie o swoich dziadkach?"" można obejrzeć, jeśli ma się potrzebę odetchnięcia od gorączki codzienności. Wspomnienie komedii nie zostanie jednak z widzami na dłużej. Podobnie jak w przypadku ""Tata kontra tata""."
positive,6,"Coraz bliżej Święta, tradycyjnie więc w kinach coraz więcej świątecznych filmów. Większość z nich to familijne produkcje ze śnieżnymi zaspami i bogato ustrojonymi choinkami w tle. Chociaż w ""Pierwszej gwiazdce"" nie znajdziecie podobnych ""gwiazdkowych"" atrybutów, animacja studia Sony skutecznie wprowadzi Was i Wasze dzieciaki w bożonarodzeniowy klimat. To w końcu historia narodzin Chrystusa… opowiedziana z perspektywy zwierząt.          CTMG, Inc.  Głównym bohaterem opowieści – oprócz Maryi, Józefa i ich dzieciątka oczywiście – jest pewien osiołek marzący o lepszym życiu. Jego świat sprowadza się bowiem do malutkiej obory, w której każdego dnia kręci się w kółko (!), mieląc zboże. Towarzyszący mu stary osioł (!) radzi mu, by czym prędzej pożegnał się z nadzieją, dzięki czemu codzienność stanie się bardziej znośna. Przyjaciel osiołka – biały gołąb (!) – nie pozwala mu się jednak poddać. Ostatecznie determinacja naszego bohatera sprawia, że udaje mu się osiągnąć cel. Tyle że droga do niego jest kręta i wiedzie w zupełnie innym niż zamierzony kierunku. Dość powiedzieć, że osiołek zbiegiem okoliczności trafia pod dach Józefa i Maryi. Resztę historii już znacie. Mniej więcej.   ""Pierwsza gwiazdka"" rzuca bowiem nowe światło na wydarzenia sprzed ponad dwóch tysięcy lat. Twórcy animacji ujawniają, że Boże proroctwo nie wypełniłoby się bez udziału zwierząt. Mając w pamięci takie obrazki, jak Maryja na osiołku czy Jezus w stajence, nie ma w tym oczywiście nic odkrywczego. Twórcy animacji idą jednak krok dalej i przekonują, że to właśnie zwierzęta miały bezpośredni wpływ na bieg opisanych w Biblii wydarzeń. To za ich sprawą – oprócz osiołka i gołębia, swój udział w historii mają także nieugięta owieczka, trzy wielbłądy, dwa psy i mała myszka – doszło do ujawnienia tożsamości matki mającego się narodzić Króla i to one doprowadziły do szczęśliwego finału. Stały się więc narzędziami w rękach Boga.          CTMG, Inc.  Zaniepokojonych uspokajam – w takiej interpretacji nie ma nic bluźnierczego. Zgodnie z bajkową konwencją zwierzątka to oczywiście metaforyczne figury przedstawiające typowe charaktery: osiołek to przestraszony światem marzyciel, który ostatecznie nabiera odwagi, by wziąć sprawy w swoje ręce; owieczka zmaga się z odtrąceniem społeczności i samotnie walczy o to, co słuszne; gołąb to figura bezgranicznie oddanego przyjaciela, a złe psy… tego nietrudno się domyślić. Dzieci z łatwością odgadną kryjące się w ich przygodach nauki. Co więcej, wgląd w zwierzęcą perspektywę uwrażliwi małych widzów na los zależnych od ludzi stworzeń. Przywiązane do żarna osły czy psy na krótkich łańcuchach, które jedyne, czego w gruncie rzeczy pragną, to miłość i akceptacja, z pewnością przemówią do ich wrażliwych serduszek.  Twórcy ""Pierwszej gwiazdki"" nie zapomnieli też o swoich człowieczych bohaterach, czyli Marii i Józefie, poświęcając im wystarczająco dużo czasu, byśmy mogli ich polubić. Oboje są tu pokazani jako dobroduszni młodzi ludzie, którzy przyjmując misję od Boga, nie pozbyli się automatycznie codziennych trosk i strachu o przyszłość. I chociaż opowiedziana w ""Pierwszej gwiazdce"" historia omija wiele niuansów z ich życia, maluchy zapamiętają z niej to, co w ich wieku w tradycji świętowania Gwiazdki najważniejsze – okoliczności narodzin Jezusa i powód wręczania sobie z tej okazji prezentów. Jednym z nich z powodzeniem może być seans ""Pierwszej gwiazdki"". "
positive,6,"Każda dżungla – nieważne, czy tropikalna, czy betonowa – potrzebuje pomocy superbohaterów. Tej z filmu Davida Alauxa strzegą tytułowi Kumple: waleczny pingwin Maurycy, drużynowy MacGyver wyrak Gilbert, obdarzony twardą łapą i miękkim sercem goryl Miguel, szybkoskrzydła nietoperka Batricia oraz adoptowany syn Maurycego, złota rybka Junior. Gdy z więzienia na bezludnej wyspie ucieka miś-terrorysta Igor, tylko nasza paczka jest w stanie ocalić zieloną krainę przed unicestwieniem. Wcześniej jednak lider drużyny będzie musiał spotkać się z niewidzianą od lat przybraną matką, która tak jak on walczyła niegdyś z nieprawością samolubnych i tyranią złej fauny.                              ""Kumple z dżungli"" to kinowa wersja nadawanego od 2011 roku francuskiego serialu animowanego. Widzowie, którzy nie mieli wcześniej styczności z telewizyjnym pierwowzorem, mogą tak jak ja poczuć się na początku nieco zdezorientowani. W prologu filmu obserwujemy, jak Maurycy wbrew napomnieniom opiekunki opuszcza rodzinny dom i rusza w świat w poszukiwaniu przygód oraz zbirów, którym można by przetrzepać futro. W kolejnej scenie pingwin jest już herosem pełną gębą – ma własną załogę, a także z lepszym lub gorszym skutkiem broni praw zwierząt. W jakich okolicznościach poznał przyjaciół? Kiedy bohaterowie zyskali w dżungli status celebrytów? Odpowiedzi na te pytania należy prawdopodobnie poszukać na małym ekranie.           Gdy Igor zaczyna wcielać w życie swój wybuchowy plan, a młoda gwardia musi prosić o pomoc starą, fabuła ""Kumpli z dżungli"" nabiera przejrzystości. Film przypomina tropikalny koktajl, w którym zmiksowano ze sobą ""Kung Fu Pandę"", ""Pingwiny z Madagaskaru"" oraz ""Indianę Jonesa i Świątynię Zagłady"". Nie brakuje w nim pościgów, slapstickowej przemocy, efektownych piruetów kamery rodem z ""Avengers"", dialogów inspirowanych przebojami YouTube'a oraz dowcipów z brodą (""Eye of the Tiger"" na soundtracku oraz cytaty z ""Mission: Impossible"" w 2017 roku trącą, niestety, naftaliną). Wszystko to opakowano w przyjemną dla oka animację, która wytrzymuje porównania z owocami pracy hollywoodzkich grafików.  ""Kumple z dżungli"" sprawdzają się jako przyzwoita propozycja dla kinomanów uczęszczających do przedszkola oraz pierwszych klas podstawówki. W pakiecie z akcją i humorem widzowie otrzymają pochwałę pracy zespołowej, a także przesłanie o tym, że zarówno młodość, jak i dojrzałość mają sobie coś do zaoferowania. Last but not least, film Alauxa przypomina, że najważniejszą supermocą każdego herosa jest hart ducha. Nie laser w oczach, a chęć szczera zrobi z ciebie bohatera. "
positive,6,"Nie będąc siedmiolatką, łatwo machnąć ręką na animowaną serię o przygodach Barbie. W kompulsywnie zmieniającej fryzury, kostiumy i gatunki filmowe bohaterce nietrudno zobaczyć przecież wcielenie marketingowego wirusa replikującego się w nieskończoność i zagarniającego kolejne połacie nieskażonej sobą przestrzeni. Jeśli myśleliście, że (dajmy na to) trzej muszkieterowie pozostali nietknięci filigranową rączką panny B., to, przepraszam, ale jesteście naiwni. Dotychczas powstało ponad trzydzieści filmów o przygodach Barbie, nic więc dziwnego, że oprócz standardowych księżniczek i innych balerin nasza gwiazda zdążyła wcielić się już i w szpiega (szpieżkę?), i w kosmiczną surferkę, i w odpowiednio czarującą wersję Dickensowskiego Scrooge'a. Jej najnowsze, pływające z magicznymi delfinami wcielenie nie jest więc niczym szczególnym w tej obfitej i pełnej odcieni różu filmografii. Ale to nic złego, bo wbrew obiekcjom machających ręką niesiedmiolatek, animowana Barbie trzyma formę.           Nie będąc siedmiolatką, łatwo jednak machnąć ręką na film, w którym wspomniane magiczne delfiny – żeby wyglądać jeszcze bardziej milusińsko – mają obowiązkowe rzęsy. Film, który – wzbogacony o postacie uroczych szczeniaków – ewidentnie mierzy w efekt wstrząsu insulinowego. Film, w którym grupa czterech głównych bohaterek skomponowana jest niczym girlsband, tak żeby każda z nich przemawiała do innej grupy wiekowej i innego typu charakterologicznego. Film, w którym Barbie chełpi się swoim obżarstwem i miłością do kanapek, pozostając przy tym kanonicznie szczupłą i kanonicznie piękną.  Nie będąc siedmiolatką, można natomiast docenić aspekty filmu, które umykają zafiksowanym na szczeniaczkach siedmiolatkom. Przecież owe delfinie rzęsy to dobrodziejstwo inwentarza; nie ma co się na nie zżymać, kiedy reszta działa. Bo choć prawdziwe przesłanie ""Delfinów z magicznej wyspy"" brzmi zapewne: ""kupuj więcej lalek"", to przykryte jest ono warstwą bardziej szczytnych tez. Barbie i jej trzy siostry uosabiają przecież ideę siostrzanej siły, wyrażonej wprost w śpiewanej na cztery głosy piosence. Jeśli ich różowouste, błękitnookie i szczuplutkie buźki idą w poprzek feministycznej inkluzywności, to już bijące z filmu ""girl power"" stanowi zdrowe, siedmioletnie wprowadzenie do stanu nieczucia się gorszymi niż chłopcy. Tym bardziej że Ken nie jest tu żadnym księciem na białym koniu, tylko sympatycznym, odrobinę ciamajdowatym kolegą bez cienia romantycznych zakusów. Intryga – w której siostry pomagają pewnej syrence uratować uwięzionego delfina – niesie z kolei pozytywne proekologiczne przesłanie. Ot, kapitalizm z ludzką twarzą.           Nie będąc siedmiolatką, łatwo co prawda zauważyć, że ""Delfiny z magicznej wyspy"" nieco odstają – in minus – od współczesnego animacyjnego standardu. Ale trudno rozliczać tę ewidentnie telewizyjną produkcję z faktu, że nie dorasta ona do wizualnego wysmakowania Pixara. Tym bardziej że ""telewizyjny"" format ma inne walory – przede wszystkim przystępny metraż. Film nie wystawia widzowskiej cierpliwości na próbę, w byle godzinę zgrabnie opowiada swoją historię, w dobrym tempie, z humorem i nie obrażając niczyjej inteligencji. W zalewie nawiedzających nasze kina rozmaitych animowanych półproduktów wyrasta to na nie lada zaletę.  Będąc siedmiolatką, spokojnie można podbić widniejącą poniżej ocenę. Obstawiam, że co najmniej do siódemki."
positive,6,"""Przyszłość świata zależy od jego najmniejszych mieszkańców"" – słyszymy z ust jednej z bohaterek ""Zimowych przygód Jill i Joy"". Trudno z tym polemizować. To nie tylko całkiem mądre przesłanie dla dzieciaków, które mogą uczyć się na błędach dorosłych, ale też dosłowna eksplikacja fabuły: chociaż dziewczynki bez stresu przygotowują się do zwyczajnych świąt Bożego Narodzenia, na skutek zaskakującego zbiegu okoliczności spędzą je w towarzystwie rodziny liliputów.        Lilja Lehto,  Joonas Saartamo,  Aava Merikanto    Malutcy goście taszczą na plecach malutkie walizki, chodzą w miniaturowych kurteczkach, a żeby pokonać odległość z kuchni do salonu, muszą zabrać ze sobą śpiwór i prowiant. Stracili dom, ale pozostali rodziną, toteż mają dziewczynkom do powiedzenia kilka mądrych rzeczy. Oczywiście, brzmi to wszystko lepiej niż wygląda, gdyż film nie jest rewią wspaniałych efektów specjalnych, a jeszcze trudniej nazwać go popisem inscenizacyjnej i reżyserskiej maestrii. Lecz przecież nie o to w podobnych produkcjach chodzi. Z chwilą, gdy niespodziewanych gości weźmie na celownik wredna sąsiadka Adela, staną się oni zgrabną metaforą ludzi słabszych, wykluczonych i nieuprzywilejowanych. Istnieje spora szansa, że najmłodsi zrozumieją, dlaczego warto stawać w ich obronie.    Świat, w którym Jill i Joy przeprowadzą swoją edukacyjną misję, ma niewiele wspólnego z rzeczywistością, to raczej celuloidowy ekstrakt ze świątecznych baśni do lat pięciu. Biel śniegu oślepia, futerka zwierząt są odpowiednio puszyste, a główne bohaterki – rozczulające i rezolutne jak należy. Cały twist polega na tym, że mieszkają w domku zaprojektowanym specjalnie dla nich, mogą polegać tylko na sobie, a większość prac domowych spoczywa na ich wątłych barkach.  Płynie z tego kolejna cenna nauka – tym razem samodzielności i empatii.   Nie ma w tej świątecznej konfekcji nic oryginalnego, może poza fińskim rodowodem i ledwie zauważalnym ukłonem w stronę komedii absurdu. Nie szkodzi. Dorośli zapewne przypomną sobie, że wytrwałość – zwłaszcza w kinie – bywa najwyższą cnotą. Z kolei szkraby będą miały wystarczająco dużo powodów, by wypatrywać kolejnych świąt w towarzystwie Jill i Joy.   "
positive,9,"Rok '68, kremowe kanapy i wielkie biurko w popularnym ""The Dick Cavett Show"", atmosfera niedzielnej herbatki u wujka. Gościem jest James Baldwin, pisarz, krytyk, autor esejów i dramatów, literacki głos czarnej Ameryki. Cavett dopytuje, czy ""murzyni"" (negros) mają nadzieję na lepszą przyszłość. Bo – ciśnie dalej w imperialnym stylu – raczej powinni, skoro tylu ich teraz w sporcie, mediach, polityce. Baldwin to jednak intelektualny ciężarowiec, nie daje się łatwo złapać na haczyk liberalnego samousprawiedliwiania. Nadziei nie ma zbyt wielkich – odpowiada – bo rasizm nie jest problemem wyłącznie czarnych Amerykanów, ale całego kraju. Dopóki społeczeństwo będzie przyzwalać na wykluczający język i wytwarzać swoich ""czarnuchów"" – ludzi ""z natury"" niżej postawionych, gorszych, na których zawsze można zrzucić własne zgryzoty i niepowodzenia – dopóty pozostanie tworem czysto teoretycznym, podzielonym, przeżartym chorobą nienawiści. I kiedy spoglądamy na diagnozy zmarłego w 1987 roku Baldwina przez pryzmat współczesnej Ameryki – tej po Ferguson, a może przede wszystkim: po Charlottesville – jak obuchem w łeb uderza ich fenomenalna trafność. Po blisko pięćdziesięciu latach nie tracą nic ze swojej aktualności.           Powtórzone w dokumentalnym eseju Raoula Pecka ""Nie jestem twoim murzynem"", wciąż brzmią profetycznie i złowrogo. Film wchodzi do polskich kin ze sporym opóźnieniem, blisko rok po nominacji do Oscara i dyskusji o spuściźnie afroamerykańskiego intelektualisty. Jeden z zachodnich krytyków trafnie nazwał obraz Pecka ""dokumentem duchowym"". ""Nie jestem twoim murzynem"" to jakby podróż w głąb umysłu Jamesa Baldwina – kalejdoskopowa, rwana, pozbawiona chronologii. Temat rasizmu – związany przecież z pytaniem o istotę człowieczeństwa – zostaje przefiltrowany przez myśli, wyobrażenia i nadzieje głównego bohatera. Obrazy krążą wokół jego rozproszonej twórczości, fragmenty tekstów czyta z offu – głębokim, poważnym głosem – Samuel L. Jackson. Są wśród nich eseje, listy do wydawców, raporty FBI (Baldwin ""niebezpieczny"" i ""podejrzewany o homoseksualizm""), autobiograficzna książka ""The Devil Finds Job"", ale nade wszystko – nigdy nieukończony tekst o trzech zamordowanych aktywistach: Medgarze Eversie, Martinie Lutherze Kingu i Malcolmie X. To właściwa klamra filmu i przy okazji najważniejsze – choć siłą rzeczy cząstkowe – świadectwo Baldwina. Opowieść nie tyle o wielkich, pomnikowych bohaterach, co o doświadczeniu życia z nimi (wszystkich trzech pisarz znał osobiście), w ich cieniu i pod ich przemożnym wpływem. Także – próba przemyślenia własnej biografii, bilans osobistej walki o widzialność, o wybicie się na człowieczeństwo, opuszczenie narzuconej ramy ""czarnucha"".            ""Nie jestem twoim murzynem"" odwala więc kawał naprawdę ważnej roboty – przekłada filozofię Baldwina na język obrazu i dodatkowo spina współczesnym kontekstem. Unika wielkich słów, stawia na subiektywną perspektywę, ale jeśli trzeba, pokazuje aktualność, przeoraną konfliktami rasowymi Amerykę A.D. 2015. Stany chwilę przed Trumpem, gdzie króluje pogarda i resentyment, a policja trzyma się reguł profilowania rasowego, zestawia z tymi sprzed pół wieku, kiedy to stateczne białe matki bez żadnych oporów pluły na czarne dzieciaki idące do szkoły. Pewnie znajdą się malkontenci, którym takie proste splecenie przeszłości i teraźniejszości wyda się tendencyjne. A jednak sugestywne obrazy mają siłę faktów – mówią same za siebie i pokazują niepodważalną ciągłość praktyk wykluczania, obecność zbliżonych schematów myślenia niezależnie od momentu historycznego i dominujących tendencji politycznych.            Baldwin nigdy nie twierdził przecież, że ostatecznym horyzontem walki o emancypację czarnych powinno być równouprawnienie. Chodziło mu raczej – i w filmie wybrzmiewa to z wielką siłą – o definitywną zmianę języka i percepcji, o poszerzenie i przebudowę samej idei człowieczeństwa. Tak, żeby określanie wartości bliźniego wyłącznie przez pryzmat jego wyglądu – kształtu ciała, koloru skóry – było nie tylko niedopuszczalne, ale też niemożliwe do pomyślenia. To dlatego pisarz przez całe życie gonił za miejscem, w którym wreszcie mógłby przestać być czarny, a zaczął być człowiekiem – w Europie, w Stanach Zjednoczonych, w działalności literackiej, nawet w Hollywood (nieudane próby scenariopisarskie). I dlatego właśnie człowieczeństwo Baldwina – jego inkluzywny, włączający humanizm – doskonale wyjaśnia, z jakimi prostymi operacjami myślowymi wiąże się rasizm i z jakich pozycji najlepiej go krytykować. Z tegorocznych oscarowych dokumentów o czarnej Ameryce (""XIII poprawka"" DuVernay, miniserial ""O.J.: Made in America""), ""Nie jestem twoim murzynem"" jest więc w moim odczuciu tym najważniejszym. Najbardziej poetyckim, a przy tym najdojrzalszym i najmniej publicystycznym. Uniwersalnym w warstwie intelektualnej. W Polsce powinniśmy oglądać film Pecka ze szczególnie wytężoną uwagą. Bo przecież – i chyba nie ma sensu tego ani negować, ani przesadnie demonizować – sami mamy poważny problem z definicją człowieczeństwa. Wciąż i wciąż wytwarzamy swoich własnych ""murzynów"". Im jest ich więcej i im lepiej się trzymają – powiada Baldwin – tym mniejsza szansa na zbudowanie wspólnoty opartej na wzajemnym szacunku. A to właśnie szacunek jest tym, czego dzisiaj najpilniej potrzebujemy. Czymś niezbędnym jak powietrze. "
positive,9,"W idealnym świecie ""Serce miłości"" byłoby jednym z tryumfatorów Festiwalu Polskich Filmów Fabularnych w Gdyni, a nauczyciele liceów prowadziliby na ten film polską młodzież, by porozmawiać z nią o rzeczach najważniejszych – takich jak miłość, prawda i sztuka. Ponieważ jednak nie żyjemy w świecie idealnym, cieszmy się raczej tym, że ""Serce miłości"" w ogóle istnieje – i że będzie bić długo na ekranach zarówno Polski, jak i całego świata (dotąd pokazały go m.in. festiwale w Berlinie i Rotterdamie).        Jacek Poniedziałek,  Justyna Wasilewska    Zważywszy, że Łukasz Ronduda nakręcił wcześniej tylko na poły galeryjnego ""Performera"" – i to na spółkę z Maciejem Sobieszczańskim – w zdumienie wprawia to, jak pewną ręką poprowadził swój samodzielny debiut. Podążając za sztuką i życiem artystów Wojciecha Bąkowskiego i Zuzanny Bartoszek, Ronduda postanowił stworzyć film niebędący ani laurką, ani biografią. Zamiast tego dostajemy medytację o sztuce i miłości w ogóle, która to medytacja służy za ramę dla duetu Bąkowski-Bartoszek, tyle że zagranych przez Jacka Poniedziałka i Justynę Wasilewską.  Ogoleni na łyso, odziani w wielu scenach w identyczne stroje i upodobnieni fizycznie do tego stopnia, że chwilami przypominają parę kosmitów-obojnaków rodem z ""THX 1138"" George'a Lucasa, Poniedziałek i Wasilewska tworzą w ""Sercu miłości"" fantastyczny duet – pary tak niecodziennej a zarazem wibrującej życiem trzeba by chyba szukać w kinie polskim w ""Trzeba zabić tę miłość"" Janusza Morgensterna, jeśli nie wręcz w ""Na wylot"" Królikiewicza. Dzięki sprytnie skonstruowanemu scenariuszowi Roberta Bolesto wchodzimy w życie bohaterów równie płynnie, jak we wspólne bytowanie każdej innej ekranowej pary – z tą tylko różnicą, że Wojtek i Zuzanna zasady swego współbytowania wymyślają, celebrują, a następnie zmieniają w sztukę. Ich mieszkanie jest jednocześnie przestrzenią kreacji i perwersyjną parodią ""ogniska domowego"". Nie ma w nim dzieci, ogień buzuje nie w kominku, a na ekranie laptopa (""Zrób głośniej"", mówi przy śniadaniu Zuzanna), a spora część ściany nad materacem Wojtka pokryta jest wysmarowanym przez Zuzannę (?) bluzgiem pod adresem partnera.       Jacek Poniedziałek,  Justyna Wasilewska    Przedmiotem zainteresowania Rondudy jest w tym filmie przede wszystkim proces tworzenia sztuki ze skrawków życia – a także małostkowość artysty, walczącego o każdy centymetr oryginalności i uznania. Wojtek i Zuzanna kłócą się tak samo jak kłóci się każda para homo czy hetero, tyle tylko że przedmiotem ich kłótni jest zazwyczaj to, które pomysły są czyje i czy aby na pewno druga strona nie chce ich sobie przywłaszczyć. Biorąc pod uwagę dynamikę tych kłótni i ich nienaganny filmowy rytm, można nazwać ""Serce miłości"" najbardziej arthouse'ową komedią romantyczną ever. Kwestia wypowiadana przez Zuzannę, opisująca starszego od niej Wojtka jako zgreda (""Ciepełko winylowe w serduszku, sentymentalizm trzydziestacki, fałhaes, kaseciaki, takie tam"") jest jedną z zabawniejszych ripost polskiego kina ostatnich lat. Podobnie scena, w której Wojtek najpierw zalewa się łzami, oglądając po raz kolejny ""Znachora"" Jerzego Hoffmana (by następnie dopchnąć ""Psami"" Pasikowskiego), mówi więcej o kryzysie polskiej męskości niż dzieła zebrane publicystów ""Krytyki Politycznej"" razem wzięte.  Ronduda z lubością śledzi zarówno kolejne stylizacje Zuzanny (na vampa, na Kobietę-Kot z ""Powrotu Batmana"", etc.), jak i dźwiękową dłubaninę Wojtka (dla którego nawet zarejestrowana kłótnia z Zuzanną może stać się artystycznym tworzywem). Dzięki swemu olbrzymiemu doświadczeniu kuratorskiemu i empatycznemu czytaniu sztuki nowoczesnej, Ronduda staje się idealnym przewodnikiem po potencjale tej sztuki i bierze ją niejako w obronę (konieczną o tyle, że filmy w rodzaju ""The Square"" uderzają we współczesnych artystów odrobinę za łatwo).       Jacek Poniedziałek,  Justyna Wasilewska           Jacek Poniedziałek,  Justyna Wasilewska           Jacek Poniedziałek    Jest wreszcie ""Serce miłości"" wybitnym filmem miejskim, głównie dzięki wyczuleniu Rondudy i operatora Łukasza Gutta na szczególną dwoistość Warszawy, w której przybrudzony piaskowiec powojennych kamienic co rusz koliduje ze szkłem i metalem wieżowców nowego korpo-świata. Kadry w tym filmie pełne są lustrzanych odbić, refleksów świetlnych – i całkowicie wyzute z błękitu nieba i zieleni roślinnej. Trudno o dobitniejszy wizualny odpowiednik świata całkowicie, do mdłości wręcz ludzkiego, w którym każdy element jest zdominowany przez nieznoszącą sprzeciwu intencjonalność.   Osobną zaletą jest zawarcie w ""Sercu miłości"" autentycznych (często powtórzonych na potrzeby filmu) performansów i dzieł sztuki Bąkowskiego i Bartoszek, do których zaliczają się także śpiewane przez Bąkowskiego piosenki. Zwłaszcza tytułowa instalacja Zuzanny, stanowiąca replikę idealnie minimalistycznego mieszkania jak z żurnala – nabrzmiałą od tryskającej z kranów wody i rozświetloną do białości – robi wielkie wrażenie. Z kolei finałowa rekonstrukcja (dostępnego na YouTubie w wersji oryginalnej) performansu ""Odkochiwanie się"" z roku 2009, w którym Bąkowski dokonywał melancholijnego pogrzebu przedmiotów należących do jego byłych kochanek, jest po prostu powalająca. Moment, w którym Wasilewska spogląda na Poniedziałka, po jej policzku płynie łza, a w tle dobiega zapętlona w nieskończoność fraza (""Przeszły mi wszystkie miłości…""), jest jednym z najpiękniejszych obrazów kina ostatnich lat i będę płakał przy nim równie często, co Bąkowski na ""Znachorze"".  Koniec końców, Ronduda pokazuje nam artystów współczesnych nie po to, by udowodnić, że sztuka nowoczesna nie błądzi i nie zawiera w sobie elementów narcystycznych. Wręcz przeciwnie – błądzenie i narcyzm jest jej częścią składową, a niebezpieczeństwo odklejenia się artysty od nurtu społecznego życia jest wielkie. Wojtek reaguje na rozgrywającą się za oknem nocną burdę, dzwoniąc na policję, ale jego uwaga wkrótce skupia się na muzycznym brzmieniu policyjnej automatycznej sekretarki. Mimo to Ronduda nigdy nie kwestionuje faktu, że poszukiwania jego bohaterów mają wartość, a świat, w którym podobnych poszukiwań by zabrakło, zmieniłby się w trupa."
negative,2,"Wiele kamieni szlachetnych w swojej surowej postaci prezentuje się źle. Dopiero oczyszczenie i oszlifowanie sprawia, że ich niezwykły potencjał zostaje ujawniony. Takim nieoszlifowanym klejnotem jest ""Labirynt świadomości"". Obraz Konrada Niewolskiego miał szansę stać się wielkim hitem kina tak złego, że aż dobrego. Jednak jego reżyser najwyraźniej nie zauważył szansy, jaką dawał scenariusz. Zamiast wkroczyć na barwną drogę świadomego kiczu, Niewolski wybrał kręte korytarze labiryntu kina artystycznego. Pogubił się.       Joanna Majstrak     Już próba opisania fabuły, bez parskania śmiechem, jest wyzwaniem. Główną bohaterką jest dziennikarka ""śledcza"", której umiejętności zawodowe ograniczają się do parkowania prostopadłego. Za każdym razem, kiedy ma jakiś problem do rozwiązania, zatrzymuje swój samochód obok pojazdu informatora, który w telegraficznym skrócie serwuje jej potrzebną wiedzę. To dzięki niemu, a także za sprawą siostry, która otrzymała pracę w firmie prowadzącej badania krwi menstruacyjnej (!), dziennikarka wpada na trop przedziwnego spisku. Jest tu i kabała, i eksperymenty na ludziach przeprowadzane przez nazistów podczas II wojny światowej.  ""Labirynt świadomości"" pełen jest tekstów o nefilim, Trzecim Oku i mistycznej więzi jajników z fazami księżyca. Nie wiem, kto z większym niedowierzaniem będzie tego wszystkiego słuchał: niewtajemniczeni, którzy nigdy nie słyszeli o księgach Henocha, czy też ci, którzy interesują się kabałą oraz innymi dziedzinami wiedzy mistycznej. Niewolski przygniata film przedziwnymi terminami, które brzmią tak absurdalnie, że widz czeka tylko, aż aktorzy nie wytrzymają i wybuchną gromkim śmiechem. Wrażenie to jest naprawdę silne, a wszystko dlatego, że reżyser traktuje fabułę z całkowitą powagą. Podąża drogą ""Pi"" Aronofsky'ego oraz hiszpańskich horrorów i thrillerów opowiadających o badaniach na styku magii, religii i nauki. Nie potrafi jednak dotrzymać im kroku. Jego film jest przerażająco statyczny, niewyobrażalnie wręcz przegadany, z jednowymiarowymi postaciami. Niewolski nie zna filmowej alchemii, a tej śmieciowej zbitki materiałowej nie potrafił przemienić w złoto.                 Elżbieta Słoboda               Wystarczyło tylko, by reżyser ""Labiryntu świadomości"" poddał się absurdalnej fabule, a przede wszystkim zrobił film dynamiczny i przejaskrawiony. Szaleni naukowcy i ich niemoralne genetyczne eksperymenty. Dziennikarki, które nie grzeszą rozumem, a jednak rozwiązują zagadki, z jakimi nie mogą sobie poradzić najtęższe umysły na Ziemi. Eksperci od wiedzy tajemnej, którzy wypowiadają mądrze brzmiące zdania, będące w istocie stekiem bzdur. To podstawowe elementy każdego szanującego się filmu klasy B. ""Labiryntowi świadomości"" pod względem wątków fabularnych, dialogów i konstrukcji bohaterów bliżej jest do opowieści o nazistach z kosmosu (""Iron Sky""), dzielnych Amerykanach, którzy od środka, przy pomocy piły mechanicznej patroszą rekiny (""Rekinado"") lub też przemienionych w żywe trupy paniach lekkich obyczajów (""Striptizerki zombie""). A jednak Niewolski zamiast bawić widzów, zanudza ich na śmierć.  Być może jednym z powodów takiego stanu rzeczy jest brak w Polsce kampowej tradycji. Jednak Niewolski – na ile świadomie, to już zupełnie inna kwestia – garściami czerpie z kina klasy B. Dowodami na to są chociażby: fryzura bohatera granego przez Ireneusza Czopa, postać jego ochroniarza z dziwnym okiem, ciotka-mistyczka biegle posługująca się językiem aniołów, krwawe koszmary z ciężarną kobietą w roli głównej, a także muzyka, która nie ma nic wspólnego z klimatem filmu. Wszystko to jednak zostało zmarnowane i wylądowało na kinowym śmietniku."
positive,7,"Nie warto dać się zwieść konwencjonalnemu tytułowi. ""Morderstwo w hotelu Hilton"" to coś więcej niż jeszcze jeden kryminał próbujący znaleźć odpowiedź na pytanie ""Kto zabił?"". Uznany za rewelację tegorocznego festiwalu Sundance film Tarika Saleha prezentuje najszlachetniejsze oblicze kina gatunkowego. Reżyser sięga po język popkultury, by za jego pośrednictwem wypowiedzieć żal i gniew egipskiego społeczeństwa dochodzącego do siebie po latach politycznych represji. Uniwersalne kody kulturowe działają w tej sytuacji jak zaklęcie uruchamiające magię kina, dzięki której pozornie odległe od nas problemy prowokują autentyczne zaangażowanie emocjonalne.            W filmie Saleha trudno zakochać się od pierwszego wejrzenia. Początkowo intryga rozwija się dość ślamazarnie, a nawiązania do kina noir sprawiają wrażenie zbędnego naddatku stylistycznego. Z biegiem czasu historia nabiera jednak tempa, a czarny kryminał okazuje się konwencją idealnie dopasowaną do opowieści o patologii na szczytach władzy. Sportretowany w ""Morderstwie…"" współczesny Kair niespecjalnie różni się na przykład od Los Angeles lat czterdziestych przedstawionego na kartach powieści Raymonda Chandlera. Obie metropolie to miasta-molochy stanowiące siedlisko bezprawia, cynizmu i moralnej zgnilizny. W filmie Saleha najlepszy symbol panującej w ekranowym świecie hipokryzji stanowi tytułowy hotel Hilton, w którego luksusowych wnętrzach dochodzi do krwawej zbrodni.  Przenikający świat ""Morderstwa…"" duch moralnej ambiwalencji udziela się także głównemu bohaterowi – wyznaczonemu do rozwiązania kryminalnej zagadki inspektorowi Noredinowi. Grany przez coraz bardziej lubianego w Hollywood Faresa Faresa stróż prawa jest modelowym trybikiem w systemowej machinie. Choć mężczyzna nie posuwa się do wielkich niegodziwości, z całą pewnością korzysta z panującego w kraju chaosu, chętnie przekracza uprawnienia i bez żenady przyjmuje łapówki. Zataczające coraz szersze kręgi śledztwo w sprawie morderstwa wytrąca jednak Noredina z wygodnej pozycji konformisty i stawia przed skomplikowanym dylematem.                               Wątek wyboru bohatera, który musi jednoznacznie określić się jako kontestator albo poplecznik panującego systemu, nadaje ""Morderstwu…"" status kina politycznego. Jednocześnie wprowadza także do dzieła Saleha rys poetycki i pozwala dostrzec w sytuacji jednostkowego bohatera przyczynek do metaforycznego uogólnienia. Łatwo wyobrazić sobie przecież, że na zadawane sobie w duchu przez Noredina pytanie ""Po której jesteś stronie?"" w przededniu arabskiej wiosny musieli odpowiedzieć niemal wszyscy Egipcjanie. W ten sposób ""Morderstwo…"" – podobnie jak choćby pamiętne ""Życie na podsłuchu"" – zamieniłoby się na naszych oczach w opowieść o początku końca zbrodniczego reżimu. W obu przypadkach kluczem do powodzenia przemian okazał się nie sprzeciw bohaterskich opozycjonistów, lecz bunt ""zwykłego człowieka"".   Różnica polega na tym, że o ile słynne dzieło Floriana Henckela von Donnersmarcka przedstawiało opisywane na ekranie wydarzenia z 20-letniego dystansu, o tyle Tarik Saleh postanowił złapać rzeczywistość na gorącym uczynku. Podczas oglądania ""Morderstwa…"" na każdym kroku czuć, że mamy do czynienia z filmem bolesnym, dotykającym wciąż jeszcze świeżych ran. W tym kontekście głos reżysera – rozumiany jako sprzeciw wobec poczucia bierności i bezrefleksyjnej akceptacji otaczającej rzeczywistości – wybrzmiewa jeszcze bardziej donośnie."
negative,3,"Jeśli Jakubowi Charonowi znudzi się kiedyś kręcenie filmów, może spróbować sił w public relations albo polityce. Determinacji, marketingowej smykałki oraz wyczucia potrzeb widowni z pewnością mu nie brakuje. Pełnometrażowy debiut nakręcił praktycznie bez budżetu, z obsadą złożoną w dużej mierze z aktorów nieprofesjonalnych. Wydawałoby się, że jego dzieło będzie skazane na drugi obieg – małe festiwale, Internet, w najlepszym wypadku VOD. ""Totem"" trafił tymczasem do regularnej dystrybucji kinowej, jego premierze towarzyszy wydanie powieści pod tym samym tytułem, zaś promujący film teledysk został obejrzany na YouTubie blisko dwa miliony razy! Zainteresowanie ""Totemem"" w dużej mierze bierze się oczywiście z faktu, że zagrały w nim rap-gwiazdy z ulicznym życiorysem – Sobota w jednej z głównych ról, a Popek w epizodzie. To jednak Charon wpadł na pomysł, by zaprosić wytatuowanych dżentelmenów przed kamerę. To również on szumnie reklamuje swoją produkcję jako przesycone chropowatym realizmem, prawilne kino gangsterskie, jakiego w Polsce jeszcze nie było.       Sobota          Małgorzata Krukowska          Popek    Choć przechwałki reżysera brzmią jak cytaty z wywiadów z Patrykiem Vegą, twórczość autora ""Pitbulla"" nie wydaje się tu dobrym punktem odniesienia. Dla Charona celuloidowym wzorcem z Sèvres jest raczej ""Pusher"" – realizowana w latach 1996-2005 trylogia filmowa rozgrywająca się w kopenhaskim półświatku. Inspiracje kasowym cyklem Nicolasa Windinga Refna są w ""Totemie"" aż nadto widoczne. Polak tak jak jego duński idol kieruje obiektyw na ""gangusów"" średniego i niskiego szczebla – dealerów, alfonsów, złodziei i łamignatów. Wraz z głównym bohaterem Dzikim (Karol Bernacki) – ambitnym, lecz ustawicznie ""nawciąganym"" bratem szefa gangu – włóczymy się po szemranych lokalach, melinach i dziuplach. Przyglądamy się wybuchom przemocy i uczestniczymy w przygnębiających scenach z życia rodzinnego. Podobieństwo do Refna można dostrzec również w warstwie wizualnej. Prowadzona z ręki, rozdygotana kamera trzyma się blisko postaci, zaś sino-szary, paradokumentalny sznyt złamany jest w paru miejscach obrazami z pogranicza sennego koszmaru i narkotycznych zwidów. To właśnie w nich pomimo finansowych niedostatków widać przebłyski inscenizacyjnego talentu Charona.       Karol Bernacki           Małgorzata Krukowska           Karol Bernacki    Ze zrozumiałych względów ""Totem"" nie zgarnie raczej nominacji do Oscara w kategoriach technicznych. Dźwięk jest fatalny, w związku z czym co najmniej jednej trzeciej dialogów nie da się zrozumieć, z kolei plenerowe sceny nocne wyglądają, jakby zarejestrowano je przy pomocy słoika. Na wszystkie te usterki można by jeszcze spojrzeć przez palce, gdyby tylko film opowiadał wciągającą, pełną napięcia historię. Scenariusz Charona nie wznosi się, niestety, ponad poziom polskich offowych produkcji. Organizujący fabułę wątek pechowej kradzieży narkotyków poprowadzony jest niemrawo i chaotycznie, a relacje między postaciami oraz ich moralne rozterki nakreślone są z subtelnością walca drogowego. Niewiele ciekawego dzieje się także na polu dialogów. Brakuje w nich godnych zapamiętania mięsistych linijek, królują za to osiedlowe mądrości w stylu: Precyzyjnie to można kogoś zszyć, a nie rozjebać.   Wnioski, do jakich dochodzi reżyser, odkrywcze nie są: przestępcza kariera kończy się na cmentarzu albo za kratkami, pokusa szybkiego zarobku może doprowadzić do tragedii, narkotyki są złe, a życie chłoszcze. W dobrych filmach gangsterskich moralizatorstwo poprzedza zazwyczaj karnawał – twórcy pozwalają widzom wytarzać się w grzechu; przespacerować się z bohaterami po krawędzi. U Charona wskaźnik rozrywkowości jest tymczasem zerowy – ekranowy świat, zamiast na przemian fascynować i odpychać, po prostu nudzi. Miał być polski ""Pusher"", a wyszło drugie ""Miasto prywatne""."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,5,"Kenneth Branagh miał w ""Morderstwie w Orient Expressie"" wszystkie karty w ręku, by nakręcić znakomite kino rozrywkowe w historycznym kostiumie. Świetną, pełną gwiazd ekipę aktorską, przyzwoity budżet, dobrego operatora, wreszcie stanowiącą klasę samą dla siebie prozę Agathy Christie.       Kenneth Branagh   Twentieth Century Fox Film Corporation  Powstał jednak film, który choć z pewnością nie jest porażką, to nie zachwyca. Jest w nim wiele sprawnie wyreżyserowanych scen i aktorskich popisów, szacunek budzi podejście do scenograficznego i kostiumowego detalu, ale całość wydaje się trochę nijaka. Fani Christie, kryminałów, dobrze wykonanego filmowego rzemiosła, talentów Johnny'ego Deppa, Penélope Cruz czy Willema Dafoe, znajdą z pewnością wiele powodów do zadowolenia, podobnie jak widzowie, którzy na film trafili zupełnie przypadkiem. Ale nikt raczej nie wyjdzie z kina olśniony, z poczuciem, że Branagh na nowo zdefiniował Herculesa Poirot dla wrażliwości widzów XXI wieku, tak jak brytyjski serial ""Sherlock"" zrobił to z postaciami Holmesa i Watsona.     Wręcz przeciwnie, ""Morderstwo..."" wydaje się filmem mocno niedzisiejszym, trąci myszką. I nie jest to wina literackiego pierwowzoru. Owszem, Christie opisuje świat, którego już dawno nie ma – z jego przesądami, sztywnymi konwencjami, hierarchiami klasowymi. Ale jednocześnie jej proza zawsze była w stanie spojrzeć na ten świat w głęboko odczarowany, inteligentnie złośliwy, cyniczny wręcz sposób. Konserwatystka z przekonania i pochodzenia, w spojrzeniu na swoje własne środowisko społeczne Christie okazywała się często bardziej krytyczna niż niejeden przekonany komunista.  Z tego cynizmu i złośliwości u Branagha nie pozostał nawet ślad. Film zaczyna się jak osadzone w kolonialno-historycznym kostiumie kino dziecięce. Następnie zmienia się w dość wyrozumiałą wobec swoich bohaterów farsę. Od momentu, gdy dochodzi do tytułowego morderstwa i zaczyna się śledztwo Poirot, film przybiera dość ciężki ton. Coraz więcej w nim moralizatorskich dialogów, zbolałych min aktorów i smutnej muzyki. Finał uderza już zupełnie w patetycznie-płaczliwe tony i moralizatorstwo podane w mało subtelny sposób.       Judi Dench,  Olivia Colman   Twentieth Century Fox Film Corporation  Ginie całkowicie przewrotność literackiego oryginału, niesamowita moralna dwuznaczność zakończenia książki Christie. Wszystko to udało się pokazać w adaptacji z 1974 w reżyserii Sidneya Lumeta. Choć pochodzi ona sprzed czterech dekad, wydaje się o wiele bardziej myślowo i filmowo współczesna, niż wersja Branagha. Także Albert Finney w roli detektywa sprawdza się lepiej niż Branagh. Jego Poirot jest zbyt poważny, za mało w nim ironii, groteski, próżnej małostkowości, bez której każde filmowe wcielenie tej postaci pozostaje niepełne.  Zakończenie sugeruje, że kolejnym kinowym filmem o Poirot może być ""Śmierć na Nilu"". Historię tę przeniesiono na wielki ekran już w 1978 roku, gdy w rolę Poirot wcielił się Peter Ustinov. Jak dotąd pozostaje on dla mnie Poirot idealnym i obawiam się, że na tle Ustinova kreacja Branagha obnaży wszystkie swoje słabości.       Kenneth Branagh   Twentieth Century Fox Film Corporation  Podsumowując, ""Morderstwo w Orient Expressie"" obejrzeć można bez szczególnego bólu, ale też bez zachwytu. Orient Ekspres Branagha raczej kręci się w kółko, niż zabiera nas w nowe regiony. Jeśli szukacie ciekawego współczesnego spojrzenia na Christie, to polecam telewizyjną adaptację ""Dzięsięciu Murzynków"" (""I nie było już nikogo"") sprzed dwóch lat, z wybitną rolą Charlesa Dance'a."
positive,5,"Polski tytuł filmu ""Mikołaj w każdym z nas"" brzmi zarazem niczym podsumowanie wspólnotowego ducha świąt, jak i przewrotny komentarz do faktu, że Mikołaj w rzeczywistości nie istnieje i każdego z rodziców czeka kiedyś próba podszycia się pod niego. W rzeczywistości norweska komedia familijna nazywa się przecież dużo banalniej: ot, ""Stolarz Andersen i Święty Mikołaj"". Polskie tłumaczenie jest jednak o tyle trafne, że jakoś tam podsumowuje fabułę filmu, który - prawem wszystkich komedii świątecznych - piętnuje ambiwalentny potencjał Bożego Narodzenia. Oto święto, które potrafi tyleż zjednoczyć, co skłócić.       Trond Espen Seim,  Filip Lubbock-Myrseth,  Jan Oscar Juvkam Wiedom,  Johanna Mørck,  Rebecca Skogly    Pan Andersen chce tylko celebrować ducha Gwiazdki, ale jakoś nie spotyka się ze zrozumieniem otoczenia. Od dziecka zapatrzony w postać Mikołaja, co roku stara się, by Wigilia była dla jego rodziny prawdziwym wydarzeniem. Na dachu domu organizuje więc lądowisko dla sań, przezornie przetyka komin, by zmieścił się w nim pewien brodaty dżentelmen, skrupulatnie fałszuje obecność skrzatów w okolicy i - oczywiście - szykuje się do samodzielnego odegrania roli Mikołaja. Sęk w tym, że dwójka jego starszych dzieci dawno już straciła złudzenia i toczy z ojcem regularną walkę o duszę najmłodszego synka, który jeszcze wierzy w rumianego gościa z bieguna północnego. Żona Andersena tymczasem ma już dość kolejnych wybryków męża, który a to zakopci cały dom, a to utknie w kominie, a to stłucze pamiątkową zastawę. Czyżby rodzinę Andersenów czekały święta bez Mikołaja?  Andersen, zafiksowany, by uszczęśliwić wszystkich za wszelką cenę - nawet po trupach - kojarzyć się może nieco z Clarkiem Griswoldem z pamiętnego ""W krzywym zwierciadle: Witaj, Święty Mikołaju"". Ale grający głównego bohatera Trond Espen Seim to żaden Chevy Chase (to nie zarzut), a ""Mikołaj w każdym z nas"" to nie jakiś Chase’owski teatr satyrycznego absurdu, a pokrzepiająca komedia dla maluchów. Akcja toczy się powoli, w charakterystycznym dla tego typu produkcji leniwym rytmie. Mamy trochę slapsticku (dzieci zastawiają na ojca pułapki, mające obnażyć jego maskaradę) oraz komediowego qui pro quo (w domu Andersenów pojawia się prawdziwy Mikołaj i wszyscy biorą go za nieszczęsnego stolarza). To jednak bardzo stonowane eksplozje humoru: świąteczna herbatka z miodkiem, która dzieciom powinna wystarczyć, ale rodziców zapewne zapędzi w objęcia zimowego snu.        Trond Espen Seim    Nie wszystko jednak miodek. Film Terjego Rangnesa trochę rozczarowuje wizją rodziny, w której ojciec jest pracującym na chleb sympatycznym marzycielem, a żona - krzątającą się po kuchni strażniczką domowego ogniska, która piętnuje wszelkie przejawy mężowskiej fantazji. Kiedy cudownym zbiegiem okoliczności nasz bohater trafia osobiście do domu prawdziwego Mikołaja, okazuje się, że i tam panuje patriarchat: Święty hula sobie po świecie, a pani Mikołajowa potulnie siedzi z dziećmi. Mały widz ogląda to potem i utrwala sobie, że adekwatny prezent dla płci żeńskiej to chochelka do zupy, a dla męskiej - sanki.  Wyjąwszy jednak ten szczegół, sam pomysł nieoczekiwanej zamiany miejsc jest tu bardzo interesujący. Andersen spędza bowiem wieczór wigilijny u Mikołaja, Mikołaj z kolei - u Andersena. I tu niespodzianka: stolarz okazuje się być równie atrakcyjny dla swoich współbiesiadników, co rozdający prezenty baśniowy brodacz. Dzieci Świętego są bowiem znudzone Mikołajem; mają go przecież na co dzień. Paradoks: film pod tytułem ""Mikołaj w każdym z nas"" pokazuje, że to nie Mikołaj jest sednem świąt. A dobry prezent to ten wręczony z sercem - a nie ze sztuczną brodą."
positive,5,"Karykatura? Przegięcie? A może po prostu porno? Rysunki Touko Valio Laaksonena trudno opisać bez wdawania się w szczegóły. Wyłażące z opiętych spodni, przerośnięte penisy, wypięte pośladki i skórzane kurtki łatwo wziąć za sprośny żart. Sam Laaksonen przyznawał, że przedstawienia hipermęskich, muskularnych ciał zaczął tworzyć dla własnej przyjemności – rysunek był dobry, jeśli dobra była erekcja. A jednak obrazkowe wizytówki – pierwotnie rozdawane przez artystę w publicznych toaletach Helsinek – jakimś cudem trafiły do mainstreamu, inspirując nie tylko subkultury gejowskie, ale także ilustratorów, twórców komiksów czy reżyserów filmowych. Zanim Tom of Finland – bo pod takim pseudonimem Laaksonen publikował w USA – doczekał się samodzielnych wystaw w największych galeriach sztuki współczesnej, jego rysunki krążyły przez kilka dekad w podziemnym obiegu, na najtańszym papierze i w formie ""świerszczykowych"" broszurek. Można się zastanawiać, czy ToF to bardziej porno czy pop-art, za to trudno wyobrazić sobie życiorys artysty (1920-1991) – budowany przecież w opozycji do ówczesnych norm obyczajowych – jako konserwatywną hagiografię. Tymczasem film Dome Karukoskiego to spiżowe popiersie na jakimś placu N-tego Zwycięstwa – z wywrotową estetyką Laaksonena ma tyle wspólnego, co Pornhub z publiczną telewizją.           Pekka Strang    Od początku jest zbyt minorowo i zbyt poprawnie. W pierwszej linijce – strzelistym, mrocznym gotykiem – rozpisano epopeję o trudach życia w głębokiej szafie, w Europie skrajnie homofobicznej i penalizującej homoseksualizm (w Finlandii do 1971 r., tak zwana ""promocja"" karana do 1999 r.). Laaksonen – weteran II wojny światowej – pracuje jako grafik w agencji reklamowej McCann Erickson, mieszka z siostrą (później także ze współlokatorem, który szybko zostaje jego chłopakiem) i robi sporadyczne wypady do miejskich parków w poszukiwaniu przelotnych romansów. Ale ustronnych miejsc jest jak na lekarstwo – wszędzie może wpaść policja, urządzić pałowanie, gazowanie, a na końcu zamknąć w areszcie. Nawet krótki wyjazd do ""liberalnego"" Berlina kończy się dla Laaksonena zatrzymaniem – z opresji ratują go dopiero koneksje z czasów wojny. Sankcjonowana przez państwo nietolerancja i opresyjność wobec mniejszości seksualnych to oczywiście wyjątkowo mroczne karty z powojennej historii Europy, tyle że w ""Tom of Finland"" podane w formie surowych rekonstrukcji, gdzie czarne jest zawsze najczarniejsze, a białe czyste jak łza. Czytankowe sytuacje, bohaterowie reprezentujący określone ""typy"" i podniosła, ilustracyjna muzyka raczej trywializują temat niż dodają mu powagi albo ustawiają w jakimś nowym, nieoczywistym świetle.  Wiadomo też, że w postaci Laaksonena najciekawsza nie jest ikoniczność jego biografii – w rzeczywistości dość typowej dla gejów z klasy średniej w latach 50. i 60. – ale rysunki, sporządzane w domowych pieleszach i dające namiastkę obyczajowej wolności. Tych zobaczymy w ""Tom of Finland"" stosunkowo niewiele. Mamy wprawdzie nieśmiałe próby zbiografizowania fascynacji mundurem (stały motyw u Laaksonena) i wpisania jej w osobiste doświadczenia służby na froncie fińsko-radzieckim. Ale podniosłe retrospekcje są w dużym stopniu przeciwskuteczne, prowadzą do wniosku – w moim odczuciu błędnego – że twórczość Laaksonena była sposobem na oswojenie wojennych traum. Film w ogóle bardzo skrupulatnie unika seksu – w końcu pomnik powinien być maksymalnie odcieleśniony i przedstawiać ""wielkiego duchem"" – i tym samym traci z oczu to, co jest właściwą istotą rysunków ToFa. No bo czym innym jest karykaturalny, sfetyszyzowany mundur – policyjny, wojskowy, strażacki – jeśli nie symbolem władzy i dominacji? Wątki sado-masochistyczne i estetyka bondage przesycają całą tę twórczość, dając nam wgląd w tłumione pragnienia i obsesje mieszczańskiego społeczeństwa. Wywrotowy potencjał sztuki ToFa tkwi właśnie w tym, że ""przechwytuje"" ona figury władzy – tej samej, która próbuje za wszelką cenę podporządkować ludzkie pragnienia obyczajowej normie, skorygować je i stłamsić – i nie tyle ją ośmiesza, co wykorzystuje dla własnej, czysto perwersyjnej przyjemności.       Pekka Strang    Dlatego ""Tom of Finland"" najlepszy jest tam, gdzie rzeczywistość miesza się z fantazją – jak w scenach podróży do USA, portretowanych w konwencji zbliżonej do realizmu magicznego. W pozostałych przypadkach wychodzi pomnik – szary, samotny, zimny. I nie chodzi wcale o to, że ToF nie zasługuje na upamiętnienie. Po prostu twórczość tak wyuzdana i perwersyjna, rozmiłowana w żywiołowej, wyłażącej z ram cielesności, wymaga równie przewrotnej, łamiącej schematy formy. To elementarz każdego dobrego biografisty: dopasować opowieść do specyfiki bohatera, do głównego wątku jego życiorysu. A tak mamy dziwną sytuację – w filmie o człowieku, który zasłynął rysunkami seksu, sam seks jest towarem deficytowym. Na cokole możemy sobie postawić wszystko, ale prawdziwy hołd wymaga pewnej wartości dodanej. I takiego języczka u wagi – formy dopełniającej treść, ale też treści adekwatnej do formatu bohatera – niestety tutaj zabrakło."
positive,9,"Dwunastoletni Miguel tupie nóżką w rytm szlagierów na mandolinę i wznosi modły do legendarnego króla estrady - meksykańskiej krzyżówki Elvisa z Krzysztofem Krawczykiem. A jednak zapobiegawcza familia z hardą babunią na szpicy próbuje wyleczyć go z marzeń o karierze na scenie. Fundamentem kruchego rodzinnego porządku jest historia prababci, która związała się z czarującym grajkiem i skończyła ze złamanym sercem. Na gruzach związku z pięknoduchem stworzyła firmę obuwniczą i od tamtej pory szydełko oraz dratwa przekazywane są z pokolenia na pokolenie. Kiedy rozdarty pomiędzy tradycją a własnymi pragnieniami Miguel sprzeciwi się rodzinie, rozpocznie się jego metafizyczna odyseja na granicy światów.          Disney/Pixar   W tej całej ""metafizyce"" nie ma wiele przesady. Podczas lokalnego święta zmarłych Miguel kradnie gitarę z grobu swojego idola i za karę trafia do królestwa nieboszczyków. Czas płynie tu nieco inaczej, a egzystencja mieszkańców jest nierozerwalnie spleciona ze światem żywych - dopóki trwa pamięć o zmarłych, dopóty paradują oni w postaci pociesznych kościotrupów. Wystarczy jednak zaniedbać tradycję i nad umarlakiem pojawia się widmo powtórnej śmierci - tym razem permanentnej. Próba powrotu na drugą stronę lustra staje się więc kuźnią charakteru, zaś historia napakowana fajerwerkami, pościgami i numerami muzycznymi - intymną relacją z podróży wewnętrznej. Bez względu na to, jak głęboko zapuści się Miguel i jakich cudów doświadczy po drodze, najważniejsze pozostaje to, co dzieje się w jego głowie. Stawką jest nie tylko rodzina, ale i sztuka - wyrosła na gruncie wielopokoleniowych doświadczeń, będąca manifestacją silnych przekonań, płynąca prosto z serca.  Świat ""Coco"" zaludniają w dużej mierze zgorzkniali cynicy, marzyciele, którzy musieli zrezygnować ze swojej pasji, albo po prostu zwyczajni goście, którzy kiedyś skręcili w ślepą uliczkę. Jak przekonują twórcy, nasi przodkowie nie są wcale owadami uwięzionymi w bursztynie. Kiedyś sami byli niespokojnymi kłębkami marzeń i kompleksów, potrzeb i lęków. Zaś nauka na ich błędach jest czasem łatwiejsza niż nam się wydaje. Kiedy wyklinająca muzyków od najgorszych prababka Miguela rozdziera nocną ciszę swoim śpiewem, domyślamy się, że całe to ""podążanie za marzeniami"" bywa po prostu banałem, który nie wytrzymuje zderzenia ze skomplikowaną rzeczywistością. Lekkość oraz inteligencja, z jaką scenarzyści oraz reżyser Lee Unkrich opowiadają o tak poważnych sprawach, przywodzi na myśl najlepsze filmy Pixara; te opowiadające o przemijaniu, trudnym wchodzeniu w dorosłość oraz psychomachii w głowie prawdziwych artystów - od ""Odlotu"", przez ""Ratatuja"", po ""Toy Story 3"".         Disney/Pixar   Wygląda to wszystko jak milion dolarów z złocie. Upstrzony lampionami, przysypany jesiennymi liśćmi, skąpany w błękitach i jaskrawych czerwieniach świat potrafi oczarować - zwłaszcza gdy show kradną wielobarwne, pastelowe krzyżówki najróżniejszych zwierząt. To z jednej strony imponujący pomnik wystawiony kulturze Meksyku, z drugiej - komputerowy odlot, najnowsza wizytówka wysokobudżetowej animacji z Hollywood. Kiedy uliczna muzyka ożywia zmarłych, a echa przeszłości zaczynają pobrzmiewać na współczesnej scenie, ""Coco"" jest już tylko o jeden krok od arcydzieła. To wspaniała opowieść o tym, że nawet w drodze na szczyt warto czasem przystanąć i spojrzeć za siebie. Może się okazać, że pamięć o minionych pokoleniach wcale nie jest balastem. Zaś ambicja - źródłem siły."
positive,8,"Zasłużenie nagrodzona w Gdyni ""Cicha noc"" to największe wydarzenie ostatnich miesięcy w polskim kinie. Debiut Piotra Domalewskiego nie ma w sobie brawury ""Wieży. Jasnego dnia"" Jagody Szelc, ale możliwe, że zapadnie w pamięć na dłużej i będzie dyskutowany w szerszym gronie widzów. Nie chodzi tylko o to, że mamy do czynienia z wzorcowym komediodramatem, w którym udało się doskonale wyważyć proporcje powagi i humoru. Znacznie ważniejszy wydaje się fakt, że ""Cicha noc"" przynosi coś w rodzaju epifanii: w cudowny sposób pozwala wejrzeć w aktualny stan polskiej duszy.  Pomysł, by zapis rodzinnego spotkania potraktować jako opowieść o kondycji całego narodu nie jest, oczywiście, niczym nowym. Na gruncie literackim podobnego zabiegu spróbował choćby Jonathan Franzen w głośnej powieści ""Korekty"". Amerykański pisarz z demaskatorskim zacięciem pokazywał wówczas, jak wątłe okazują się podstawy do samozadowolenia wyrażanego przez jego rodaków w erze Billa Clintona. ""Cicha noc"" jest w tym kontekście ciekawa, bo próbuje osiągnąć coś odwrotnego. W dobie rosnących podziałów, poczucia permanentnego niedosytu i zmęczenia niekończącą się gonitwą za Zachodem, Domalewski przekonuje, że z Polakami nie jest tak źle, jak sami chcieliby sądzić.       Magdalena Żak,  Paweł Nowisz,  Mateusz Więcławek,  Agnieszka Suchora,  Elżbieta Kępińska,  Amelia Tyszkiewicz,  Arkadiusz Jakubik,  Katarzyna Domalewska,  Tomasz Ziętek,  Adam Cywka,  Jowita Budnik,  Dawid Ogrodnik   Robert Jaworski,  Studio Munka-SFP  Postawa młodego twórcy nie ma w sobie nic z naiwnego optymizmu ani desperackiej potrzeby zaklinania rzeczywistości. Reżyser uczciwie piętnuje nasze małe grzeszki, wytyka słabości i obśmiewa wyrażaną na co dzień hipokryzję. Jednocześnie jednak udowadnia, że – czasem niespodziewanie dla samych siebie – bywamy też zdolni do wzniosłości. Właśnie takie poczucie przynosi bodaj najsłynniejsza scena w filmie, w której ojciec rodziny, gdzieś pomiędzy pijackim bełkotem dziadka a przaśnymi żartami wujaszka, wygłasza przejmujący monolog o swoim doświadczeniu emigranta.    Możliwość podpatrywania bohaterów ""Cichej nocy"" zarówno w momentach siły, jak i słabości, sprawia, że bardzo szybko zaczynamy czuć się pomiędzy nimi jak w domu. Z całą pewnością pomaga w tym demonstrowana przez Domalewskiego  wrażliwość na szczegół. Dzięki niej Wigilia w ""Cichej nocy"" – inaczej niż w wielu polskich filmach – nie okazuje się jakimś sztucznie podtrzymywanym konstruktem. To żywy, barwny i bogaty w wydarzenia czas, którego rytm wyznaczają niemiłosiernie fałszowane kolędy i dobiegające z telewizora strzępy dialogów z ""Kevina samego w domu"".       Dawid Ogrodnik,  Tomasz Ziętek   Robert Jaworski,  Studio Munka-SFP  Manifestowana na każdym kroku niedoskonałość stanowi naczelną zasadę organizującą świat ""Cichej nocy"". Kto nie potrafi jej zaakceptować, jak Adam, buńczuczny młodzieniec pragnący rzucić wszystko w diabły i wyjechać na stałe do Holandii, automatycznie staje na straconej pozycji. Widoczna w działaniach większości bohaterów strategia godzenia się z własnymi wadami zyskuje tym bardziej, gdyby porównać ją z taktyką zastosowaną niedawno w populistycznym ""Najlepszym"". Film Łukasza Palkowskiego, nawet jeśli naszpikowany dobrymi intencjami, ma w sobie coś z męczącej przemowy motywacyjnej, coachingowej tyrady każącej każdemu z nas odszukać w sobie nadczłowieka.  Wolna od tego rodzaju dydaktyzmu ""Cicha noc"" nie stanowi bynajmniej pochwały prymitywnego narcyzmu i zgubnego ""jakoś to będzie"". Domalewski za bardzo szanuje swych prostych bohaterów, by odmówić im ambicji i chęci poprawy własnego losu. Na to wszystko przyjdzie jednak czas. Póki co, członkom filmowej rodziny udaje się zapomnieć o codziennych udrękach, zasiąść do stołu i celebrować własną bliskość. Oto jedyny, ostentacyjnie świecki cud wigilijnej nocy rozgrywającej się gdzieś na zapadłej polskiej prowincji."
positive,7,"Podstawową dominantą ""Niknięcia"" jest chłód. Chłód relacji międzyludzkich, gustownie zainscenizowanych kadrów, emocji, krajobrazu. Film zaczyna się w środku zimy w norweskiej wiosce, do której przyjeżdża Holenderka, Roos. Odwiedza swoją od dawna żyjącą w Norwegii matkę, Louise i znacznie młodszego brata.       Rifka Lodeizen,  Elsie de Brauw    Louise zamieszkuje w ładnym, drewnianym domu, utrzymuje się udzielanym dzieciom z okolicy lekcji gry na pianinie. Jest surową nauczycielką, wygląda jakby na daleką północ przyjechała prosto z ""Pianistki"" w adaptacji Michaela Hanekego. Gdy córka spontanicznie dosiada się do niej do pianina i zaczyna grać na cztery ręce, Louise komentuje to cierpko: ""Schubert nie wybacza błędów"".  Reżyser Boudewijn Koole od początku daje nam do zrozumienia, że między matką i córką coś kiedyś poszło nie tak. W kolejnych rozmowach pojawiają się odniesienia do konfliktów z bliższej i dalszej przeszłości: rozwodu rodziców Roos i jej decyzji, by pozostać z ojcem, wielkiej kłótni między kobietami sprzed roku. Obie bohaterki mają do siebie liczne pretensje, których nie potrafią nawet wypowiedzieć, a co dopiero rozwiązać. Koole pokazuje to wszystko w bardzo dyskretny, wyciszony sposób. Ogrywa detal. Zamiast kazać postaciom mówić o swoich uczuciach, pokazuje zbliżenie ręki szukającej dotyku.       Elsie de Brauw,  Marcus Hanssen    Pewnie i tegoroczne spotkanie matki i córki skończyłoby się jak poprzednie, ale w tym roku Roos ma coś ważnego do zakomunikowania rodzinie. Jest terminalnie chora, wie, że następnej zimy już na pewno do nich nie przyjedzie. I to właśnie ten wątek ""Niknięcia"" wydaje mi się najciekawszy.  W filmie Koole widzę próbę stworzenia świeckiej, post-religijnej narracji oswajającej śmierć. Pozwalającej pogodzić się z nieuchronnym losem i przygotować na stopniowe rozpłynięcie się w wielkim zimnie. Podróż Roos do rodziny jest rytuałem, który ma umożliwić zamknięcie przeszłości, pożegnanie z bliskimi, z którymi na dobre i złe związał nas los, pogodzenie z własną biografią i życiowymi wyborami.       Rifka Lodeizen    Ten nowoczesny filmowy traktat o umieraniu nie udałby się, gdyby nie dwie znakomite kreacje aktorskie: Elsie de Brauw w roli Louise i Rifki Lodeizen jako Roos. Louise w wykonaniu tej pierwszej jest wiarygodna zarówno wtedy, gdy siedzi za pianinem w salonie jako ktoś, kto zamieszkuje wyłącznie królestwo kultury wysokiej i harmonii sfer; jak i wtedy, gdy jako pragmatyczna wiejska gospodyni przycina pazury psom na zimę. Lodeizen nadaje cierpieniu Roos jednocześnie bardzo cielesny, biologiczny i duchowy wymiar.  Na depresyjne, wydłużające się z każdą dobą noce listopada i grudnia nie jest to pewnie filmowa propozycja dla każdego. Jeśli film nawet niesie pewne uspokojenie, to jest to gorzki spokój akceptacji tego, co nieuchronne. Powolna, chłodna forma także może stawiać opór. Warto go jednak przełamać. ""Niknięcie"" to bowiem dobrej jakości przykład estetyki europejskiego kina artystycznego – nawet jeśli czasami za bardzo zadłużony u Hanekego, czy Bergmana."
positive,6,"Facet wjeżdża samochodem do tunelu, sufit spada mu na głowę, film gotowy. Kino katastroficzne, kino survivalowe, kino podnoszące na duchu - znamy. Można jednak obstawiać w ciemno, że koreańska wersja klasycznego hollywoodzkiego schematu nie będzie rutynowym odbębnianiem roboty. ""Tunel"" Seong-hoona Kima dzieli polski tytuł z 90-sowym thrillerem, w którym analogiczna sytuacja wyjściowa służyła za pretekst, by Sylvester Stallone mógł malowniczo ponapinać muskuły. Tu zamiast popisów krzepy mamy grozę sytuacji: zarówno fizyczną, jak i moralną, a wymyślność okoliczności odczarowana zostaje przejawami kolejnych życiowych absurdów.             Zaczyna się klasycznie, sceną tankowania na stacji benzynowej, która ma wprowadzić nas w sytuację: oto bohater, oto jego trzy właściwości (żonaty i dzieciaty, niecierpliwy, ambitny), oto inwentarz rzeczy, które ma przy sobie (dwie butelki z wodą, tort urodzinowy, telefon). Pole do pojedynku człowieka z materią przygotowane. Niewygodne położenie okaże się testem siły woli oraz charakteru. Przysypanego tonami gruzu Jeong-soo (Jung-woo Ha) czeka bowiem walka o życie, w której decydujące będą z jednej strony jego przymioty, a z drugiej - znajdujące się w zasięgu ręki przedmioty.  Kim bawi się fizycznym, klaustrofobicznym aspektem sytuacji, filmując bohatera w ciasnych kadrach, każąc Ha kurczyć się, wyginać i czołgać w coraz to mniej wygodnych pozycjach. Celny jest zwłaszcza pomysł na wykorzystanie samochodowej lampki: Jeong-soo musi oszczędzać prąd, więc po każdej kolejnej perypetii gasi światełko, jakby spuszczał kurtynę, oznajmiając koniec następnego rozdziału swojej historii. Reżyser zarazem oddaje tu dramatyzm położenia bohatera, jak i nadaje opowieści charakterystyczny rytm. Każdy z tych rozdziałów niesie zresztą nowe wyzwanie - zupełnie jakby Kim sprawdzał, czego jeszcze można pozbawić bohatera i jaką twarz pokaże ten, przyparty do muru. Przypomina to ćwiczenie w buddyjskim ""puszczaniu"": życie mężczyzny niby zależy od gadżetów w rodzaju smartfona, ale ceną jego człowieczeństwa będzie raczej zdolność zrezygnowania z nielicznych materialistycznych przywilejów.          Od pytań o psikusy losu - co, gdyby bohater nie zgarnął butelek na stacji benzynowej? - gładko przechodzimy do poważnych dylematów. Czy uwięziony pod tonami gruzu podzieliłbyś się skromniutkim zapasem wody z potrzebującymi? Z kobietą może tak - a z psem? Co jest prawdziwą cnotą, a co zaledwie pozą? Znamienne: kiedy Jeong-soo spotyka towarzyszkę niedoli, nieszczęśnicy przedstawiają się sobie niczym rasowi niewolnicy posad. On zaznacza, że pracuje dla Kia Motors, ona z kolei manifestuje chęć zdążenia na szkolenie nowych pracowników biura. Katastroficzny kontekst oczywiście wydobywa absurd takiego brand identification i ustanawia właściwą hierarchię priorytetów: gdzie empatia, a gdzie tabelka przychodów. Celna obserwacja na temat tego, jak konstruujemy swoje tożsamości, spotyka się tu z dyskretną krytyką korporacyjnego społeczeństwa.  Krytyki jest zresztą więcej. Kim prowadzi bowiem narrację dwutorowo. Równolegle ze zmaganiami Jeong-soo oglądamy reagujący na katastrofę świat zewnętrzny: czekającą z nadzieją żonę, pracującą zawzięcie ekipę ratunkową, medialny cyrk rozkręcony wokół katastrofy. Jest tu trochę sztampowej waty fabularnej, która niepotrzebnie wydłuża film: a to bezczynne kręcenie się po obozie ratowników, a to płaczliwe rozmowy telefoniczne z żoną. Doona Bae w roli Se-hyeon, partnerki bohatera, ma tu co grać, ale wydaje się, że reżysera interesuje bardziej satyryczny niż tragiczny wymiar sytuacji. Dziennikarze w pędzie za gorącym nagłówkiem utrudniają więc pracę ratownikom, a pani minister spienięża propagandowy potencjał sytuacji, głosząc z telewizora, że Jeong-soo jest niczym ""członek rodziny"". Trochę to śmieszne, a trochę straszne: koniec końców biznesowe układy okazują się przecież ważniejsze niż życie jednostki.          W ""Tunelu"" indywidualne spotyka się bowiem z uniwersalnym: film o facecie przywalonym kupą gruzu mówi o osobistej walce bohatera, ale zarazem kreśli szerszy, społeczny - czy po prostu: humanistyczny - kontekst. Kim oczywiście opowiada się tu za ludzkimi odruchami i staje po stronie jednostki. Nawet jeśli nie szczędzi razów samym ratownikom, pokazując ich jako slapstickowo niekompetentnych - to właśnie w ich szeregach znajduje nosiciela swojego przesłania. Kierujący ekipą Dae-kyeong (Dal-su Oh) to przecież nasz człowiek: przegoni dziennikarzy, podniesie na duchu przysypanego, publicznie przeciwstawi się zwierzchnikowi. Mniejsza o to, że oprócz szlachetnych odruchów ma też skłonność do niezręcznych wpadek - taki już bagaż człowieczeństwa. Grunt, że jest światełko w tunelu."
positive,8,"Moja pierwsza reakcja na nieobejrzane jeszcze ""Manifesto"" – będzie z czego poszydzić, oj będzie. No bo czy można sobie wyobrazić większą intelektualną pretensję, niż wszystkie te złotouste, namaszczone świętym olejem deklaracje życia w „wyjątkowych czasach” i w objęciach „przełomowej sztuki”? Dobrze sprawdzają się w akademickiej dyspucie i jako kulturoznawcza ciekawostka, ale w kinie zapowiadają spacer po cienkim lodzie przekombinowania. Czekałem więc, aż pod delikwentem zacznie pękać grunt i w końcu z hukiem spadnie w przepaść pustosłowia. I się nie doczekałem.       Cate Blanchett     ""Manifesto"" otwiera zbliżenie podpalanego lontu. Ale to nie świat płonie – nie ma żadnego dynamitu podłożonego pod dawny, skostniały porządek – to tylko starsze panie puszczają fajerwerki: dla własnej radochy, przyjemności czerpanej z błyskających światełek. Film Rosefeldta debiutował w galeriach jako wielokanałowa instalacja artystyczna, w wersji kinowej równoczesność zamieniono na następstwo. Cate Blanchett wciela się w trzynaście różnych postaci i wygłasza fragmenty słynnych manifestów. Znajdziemy wśród nich między innymi ""Manifest komunistyczny"" Marksa i Engelsa, ""Manifest surrealizmu"" Andre Bretona, ""I Am for an Art"" rzeźbiarza Claesa Oldenburga, manifesty futurystów, sytuacjonistów czy konstruktywistów, teksty Jima Jarmuscha, Wernera Herzoga, reżyserów Dogmy 95 (pełna lista pojawia się dopiero po napisach końcowych). Najważniejsze są jednak nowe konteksty, zainscenizowane sytuacje – bliskie banalnej codzienności – które wydobywają z okrągłych, napompowanych fraz cały ich komiczno-absurdalny potencjał.  I tak, Blanchett jako purytańska gospodyni domowa inicjuje przedobiednią modlitwę, lecz z jej ust – zamiast dziękczynienia – płyną słowa manifestu: „Jestem za sztuką polityczną, erotyczną, mistyczną, która robi coś więcej, niż tylko siedzi na dupie w muzeum”. Mowa pogrzebowa to nie pełne żalu wspominanie zmarłego, ale programowa deklaracja dadaistów, pełne patosu życzenie śmierci dla konserwatywnej kultury. Lekcja w podstawówce zamienia się w autorytarną instrukcję, jak kręcić filmy zgodnie z zasadami Dogmy – dzieci powtarzają za nauczycielką, że „nic już nie jest oryginalne”. Tych masek jest oczywiście więcej: bezdomny mężczyzna, stara punkówa, robotnica w sortowni śmieci, futurystyczny naukowiec, prezenterka wiadomości. Wspólny mianownik opiera się na desakralizacji kanonicznych tekstów i nadaniu im nowego znaczenia przez absurdalny sposób użycia. W tym sensie z publicznych deklaracji, formułowanych w kontrze do czegoś i z przekonaniem o ostatecznym, śmiertelnie poważnym charakterze własnej sztuki czy ideologii, manifesty stają się częścią żywej mowy, a więc życiem samym w sobie. Służą do artykułowania własnego działania, wyrażania przeciętnych myśli, własnych ambicji i zmartwień, do edukowania i prostackiego pouczania. Ta ich radykalna nieprzystawalność do tego, co codzienne, zwyczajnie ludzkie, związane z pracą, z praktykami szarego człowieka, jest w filmie głównym źródłem komizmu.       Cate Blanchett     Być może brzmi to wszystko jak ćwiczenie stylistyczne, a jednak Julian Rosefeldt i Cate Blanchett slalomem omijają największe pułapki filmów eksperymentalnych – hermetyczną treść, akademickie przeintelektualizowanie, nadmiernie wybujałą formę. ""Manifesto"" to obrzęd Dziadów odprawiony nad dwudziestym stuleciem, które przecież nie bez kozery nazywamy wiekiem awangardy. W czasach powszechnego uczulenia na wielkie litery i wielkie idee, słynne manifesty powracają niczym duchy bohaterskich przodków, w czystych szatach i w odniesieniu do praktyki języka mówionego. I – jako narzędzia szeroko pojętego zerwania z konserwatywną przeszłością – znowu ponoszą sromotną porażkę. W wirtuozerskich interpretacjach Blanchett wyłazi z nich to, o co zawsze je podejrzewaliśmy – że wcale nie są o nas, ale o swoich autorach: ich pragnieniach, frustracjach, parciu do zatrzymania i uwznioślenia w zbiorowej pamięci. Są pokarmem dla ego, arogancką deklaracją ponadprzeciętnej pewności siebie, która pozwala brać własne myśli i postrzeżenia za powszechne i obiektywne kryteria wiedzy. Mają także wiele wspólnego z publiczną autoprezentacją, z przywdziewaniem aktorskich masek i chyba właśnie dlatego tak dobrze sprawdzają się w formie teatralnych monologów, jakby zostały napisane specjalnie z myślą o głośnym wygłaszaniu ze sceny.       Cate Blanchett     Mini-scenki z Blanchett można interpretować na wiele różnych sposobów albo po prostu cieszyć się kameleonowymi zdolnościami aktorki. Film nie wymaga znajomości historii awangardy ani samych manifestów, bo traktuje właśnie o ich odklejeniu od życiowej praktyki. Trudny język nie służy tutaj intelektualnej zabawie i wzbudzaniu w widzach poczucia wstydu – że tacy nieobyci, nieoczytani, nie znający kanonu – dlatego warto pozwolić słowom płynąć swobodnie, nie skupiać się na znaczeniu czy interpretacji, ale na brzmieniu. Chwytać różnicę między nadętym tekstem a banalnym przedmiotem: podawaną do stołu pieczenią, sortowanym śmieciem, ruinami fabryki. ""Manifesto"" w istocie samo jest wizualnym manifestem i kieruje się przeciwko wszystkim tym jednostkowym, dyktatorskim wizjom świata, które mówią o sobie, że są jednocześnie uniwersalne i oryginalne, że obrócą w gruz stare języki, a nowe zbudują od podstaw, bo tylko one wiedzą jak. Rosefeldt nie popada w tym swoim sprzeciwie w kaznodziejską zapalczywość, trzyma się blisko widzów, blisko przystępnej, przejrzystej formy scenicznego monologu. Dla filmu, który wyrósł z hermetycznego podłoża galerii sztuki, to chyba najlepsza rekomendacja. Nie bójcie się więc ""Manifesto"", bo ""Manifesto"" jest dla was, a nie dla białych ścian muzeum. "
negative,4,"Uwaga, spoiler: tytułowy ""Soyer"" to przezwisko głównego bohatera, który z uporem maniaka żywi się… soją. Można i tak. Patrzę jednak na plakat filmu, a tu patrzy na mnie z powrotem ów Soyer: część twarzy należy do aktora Macieja Musiałowskiego, część do Jezusa ze świętego obrazka. Graficznie podzielono też sylaby tytułu: ""Soy"" pisane jest jedną czcionką, ""er"" - drugą. Przypadek? ""Soy"" po hiszpańsku znaczy ""jestem"", ""er"" po niemiecku - ""on"". ""Jestem nim""? ""Jestem Nim"" (czytaj: Jezusem)? Z Łukaszem Barczykiem nigdy nie wiadomo. Kto czytał jego (swoją drogą bardzo ciekawą) książkę o Kubrickowskim ""Lśnieniu"", gdzie od skrupulatnej analizy autor gładko przechodzi do kosmicznych interpretacji, zawsze już będzie podejrzewał Barczyka-reżysera o równie kosmiczne ambicje. Rozwiązywanie filozoficznych rebusów i wynajdywanie ezoterycznych kontekstów jak najbardziej w cenie, ale - czego uczy nas najlepiej sam Kubrick - najpierw jest jednak kontakt z filmową materią. I cóż, że wnętrze piękne, kiedy pancerz nie przekonuje.       Marianna Zydek,  Cezary Kołacz,  Maciej Musiałowski    Ok, ""Soyer"" to projekt, który wymaga pewnej taryfy ulgowej. Podobnie jak ""Śpiewający obrusik"" Mariusza Grzegorzka, film jest dyplomem aktorskim studentów łódzkiej Filmówki. Świadomość tego kontekstu może uzasadniać pewną realizacyjną surowość, sztywność niektórych ról. Równie dobrym wytłumaczeniem jest jednak konwencja groteski albo wymówka, że ""sztywność"" jest zamierzona, a reżyser i aktorzy celują właśnie w efekt obcości. Nie jest to wszak film aspirujący do jakiegokolwiek ""realizmu"" - i to również przybliża go do wspomnianego ""Obrusika"". Nic dziwnego: w końcu Barczyk i Grzegorzek zajmują wspólnie tę samą ławkę w naszej polskiej szkole filmowej. Obaj mają reputację enfants terribles; obaj kręcą ekscentryczne, paroksystyczne kino, w którym wysokie idzie na zderzenie czołowe z niskim; obu chyba bliżej do festiwalu Nowe Horyzonty niż festiwalu w Gdyni. ""Soyer"" podtrzymuje tę tradycję.  Jak sugeruje plakat filmu, Barczyk opowiada nam historię współczesnego Jezusa. Soyer, a w zasadzie Konrad (Musiałowski), to chłopak, który trafia pod opiekę starszej siostry Małgośki (Marianna Zydek) i jej męża Janka (Cezary Kołacz). To trio niemal jak z ""Noża w wodzie"": młodociany idealista kontra konsumpcjonistyczny maczo, między nimi rozdarta kobieta. Zamiast pojedynku charakterów Barczyk inscenizuje jednak pojedynek filozofii, do którego dojdzie podczas wspólnej wycieczki w góry. Soyer, balansujący na granicy między świętością a chorobą psychiczną, między apostołowaniem a błaznowaniem, zamierza bowiem zbawić Janka i zawrócić go z manowców narkomanii oraz materializmu. Podjęte przez chłopaka działania odcisną trwałe piętno na życiu pary.  Format obrazu 4:3, wątek napiętej rodzinnej relacji, prześwietlone, ""jesienne” kadry - oglądając ""Soyera"", trudno nie pomyśleć o ""Mamie"" Xaviera Dolana. Tym bardziej, że Barczyk lubi cytować cudze style: w ""Patrzę na ciebie, Marysiu"" eksperymentował z formą Dogmy, w ""Nieruchomym poruszycielu"" prężył się na polskiego Lyncha, a w telewizyjnym ""Na południe od granicy"" bliżej mu było do Wonga Kar-Waia. Wspomniany Dolan to jednak zaledwie wierzchołek góry lodowej. ""Soyer"" ma też coś z filmów Brunona Dumonta, wciąż szukającego codziennych przejawów sacrum i opowiadającego kolejne historie świętych idiotów. Ma sklejkę montażową ""wychodzimy na imprezę"" wziętą żywcem z ""Dzikości serca"". Ma wizualny skrót na wciąganie kreski à la ""Requiem dla snu"". Ma obrazy skąpanego we mgle hotelu rodem z ""Twin Peaks"" albo ""Lśnienia"". Ma nawet cytat ze słynnej wypowiedzi Kubricka - w scenie, gdy Janek mówi o potrzebie ""popracowania nad skrzydłami"".       Marianna Zydek    Twórcza metoda Barczyka polega na uruchomieniu armii kontekstów i konwencji, które mają potem ""rozmawiać"" ze sobą nawzajem, pracując na głębię Barczykowego przesłania. Sęk w tym, że reżyser zamiast rozmowy generuje raczej hałas. Czy sekwencja, w której Janek zostaje uwięziony w podziemnym bankowym skarbcu to nawiązanie do pełnej złota jaskini z ""Przygód Tomka Sawyera"" (w końcu też „Soyer”)? A może metafora uwięzienia w czyśćcu? Piekle? Może jedno i drugie, może ani jedno ani drugie, bez znaczenia. ""Soyer"" niby intrygująco zestawia rozmaite przejawy religijności: od dyskusji z uniwersyteckim profesorem przez pęd do beatyfikacji i fascynację figurami jurodiwych po odpustowy portret Popiełuszki i widok księdza z komórką. Niby piętnuje płytkość współczesnej egzystencji, degenerującej się w potoku frazesów i pustych gestów, równie banalnej przed jak i po znalezieniu boga. Ale z samym filmem jest trochę jak z jego tytułowym bohaterem: nie do końca wiadomo, czy mówi językami czy po prostu bełkocze, czy robi sobie jaja z nawrócenia czy faktycznie chce nawrócić. Podczas oglądania zamiast zachwytu nad wieloznacznością przesłania czuje się raczej konsternację.  Nie powiem: na pewno jest to film przemyślany. Konstrukcja ""tryptyku"" z trójcą bohaterów i trzema rozdziałami dla każdego z nich, pomysł z przeplatającymi się poziomami rzeczywistości: a to wideo z dziennikiem Soyera, a to filmem w filmie, w którym Małgośka opowiada do kamery o swoim bracie - wszystko to teoretycznie robi wrażenie. Barczyk nie potrafi jednak przekonać do swojej wizji. Dziwność zachowań, sztuczność inscenizacji - mimo że ewidentnie zamierzone - nie sumują się w przekonujący ekranowy świat. Czuć tu bardzo ten ""szkolny"" kontekst realizacji, dociążony dodatkowo przez bagaż symboli i zapożyczeń. I nawet jeśli Barczyk świadomie romansuje z poetyką kiczu, nie wychodzi z tego starcia nietknięty kiczem. Nie jestem fanem słowa ""pretensjonalny"" używanego w funkcji zarzutu. Ale ""Soyer"" ładnie wpisuje się w negatywne rozumienie ""pretensjonalności"": stopień naprężenia ambicjonalnych muskułów nie znajduje tu bowiem ekranowego uzasadnienia. Zamiast artystycznego nieba jest piekło dobrych chęci."
negative,3," ""Sprawa Chrystusa"" to jeden z tych filmów, który jest prawdziwą zagwozdką dla recenzenta. Jego ocena jest bowiem bezpośrednio związana z osobą widza. Inaczej odbierać go będzie człowiek wierzący, a inaczej ktoś, kto w kinie, zamiast Boga, szuka wartości artystycznych.        L. Scott Caldwell      Osoby głęboko religijne powinny zignorować moją ocenę. Jon Gunn doskonale zna tę grupę odbiorców i zaoferował im dokładnie to, czego oczekiwali. Film ma typową strukturę teleewangelickiego kazania. Punktem wyjścia jest więc życiowa sytuacja, w której odnajdą się wszyscy oglądający. Bohaterowie przypowieści nie są ludźmi z krwi i kości, lecz figurami retorycznymi, narzędziami, które kaznodzieja wykorzystuje, by zobrazować lekcję wiary. Resztę wypełniają typowe dla niedzielnego nabożeństwa hasła. Wychodzący z kina będzie podbudowany wspaniałością Boga, naładowany cudowną mocą wiary i pokrzepiony dobrą nowiną miłości.   Dodatkowo reżyser wyposaża wiernych w liczne i bardzo proste argumenty, którymi ci będą mogli się posługiwać w dyskusjach z ateistami. To łatwa w użyciu broń, której celem jest przekonanie niedowiarków, że Jezus ""dla nas i naszego zbawienia zstąpił z nieba, (...) został ukrzyżowany za nas pod Poncjuszem Piłatem, poniósł mękę i został pogrzebany i zmartwychwstał trzeciego dnia według Pisma, i wstąpił do nieba"". Oczywiście każdy, kto choć trochę ""liznął"" studiów biblijnych, będzie skręcał się, słysząc uproszczenia, jakie serwuje reżyser. Jednak odbiorcami Gunna ewidentnie nie są studenci teologii.  To, co czyni z twórcy dobrego kaznodzieję, sprawia, że jest kiepskim reżyserem. Wykorzystane przez niego techniki narracyjne nie sprawdzają się w kinie. Razi przede wszystkim przedmiotowe traktowanie bohaterów. Historia dziennikarza Lee Strobela mogła być podstawą emocjonalnie wciągającej i niezwykle wzruszającej opowieści. Po tym, jak córka Strobela o włos uniknęła śmierci, jego żona nawróciła się. Mężczyzna źle znosił jednak nową wiarę ukochanej. Był o krok od utraty wszystkiego, co się naprawdę dla niego liczyło. Dał jednak szansę Bogu i odnalazł swoje miejsce w świecie, tworząc szczęśliwą rodzinę i odnosząc światowy sukces jako autor książek o wierze chrześcijańskiej. Dla reżysera liczy się wyłącznie edukacyjny walor tej historii. Dlatego też bohaterowie nie rozmawiają ze sobą, lecz recytują katechezy, co wystawia cierpliwość widza na próbę.       Mike Vogel,  Erika Christensen      Grający główną rolę Mike Vogel poważnie traktuje swoje obowiązki. Paradoksalnie, nie służy to jednak filmowi. Za każdym razem, kiedy aktor odkrywa w sobie kolejne pokłady emocji, podkreśla jedynie sztuczność zainscenizowanych sytuacji. Jego zachowania nie sprawiają wrażenia reakcji prawdziwego człowieka na stresujące wydarzenia, tylko ćwiczenia z improwizacji, w czasie których aktor na żądanie musi płakać, śmiać się i wściekać.   Reżyser nie czuje też potrzeby płynnego rozwijania fabuły. Wszystko spięte jest tu na siłę. Liczy się wyłącznie efekt dydaktyczny. Wątek ze strzelaniną, na temat której artykuł ma napisać główny bohater, jest tego najlepszym przykładem. Jest to łopatologicznie użyta metafora mająca zdemaskować jego uprzedzenia nie tylko w tej konkretnej sprawie, ale też wobec Jezusa.   Efekt jest łatwy do przewidzenia: ""Sprawa Chrystusa"" źle wypada w sali kinowej. O wiele lepiej zaś - w sali kościelnej, gdzie idzie się głównie po to, by wzmocnić swoją wiarę. "
positive,5,"Zbiórka! Superbohaterowie DC Comics ratują świat na lądzie, pod wodą i w powietrzu, a producenci kinowego cyklu dokładają starań, by w myśl zasady ""panu Bogu świeczkę, diabłu ogarek"" ukręcić koktajl spektakularnej akcji i bezpretensjonalnego humoru. Szału nie ma. W swoich najgorszych chwilach ""Liga sprawiedliwości"" ledwo zipie - scenariusz to jedna wielka stajnia Augiasza, zaś fundamenty pod uniwersum wylano niechlujnie. W najlepszych przypomina zwiastun filmu, który być może kiedyś zobaczymy - poważnej historii osadzonej w niepoważnym świecie.       Gal Gadot,  Ray Fisher,  Ben Affleck,  Ezra Miller,  Jason Momoa   Warner Bros. Entertainment Inc.  Czarnym charakterem jest tym razem gwiezdny tyran Steppenwolf. W komiksie wytrawny strateg i manipulator, w filmie - facet z elektrycznym toporkiem i sporymi ambicjami, unaoczniający jakimś cudem wszystkie problemy filmu: od przesadnej wiary w moc komputerowej animacji, po fatalnie zarysowane tło fabularne. Za pośrednictwem potężnego artefaktu oraz armii skrzydlatych demonów, Steppenwolf próbuje zamienić naszą planetę w gorejącą breję, toteż Batman (Ben Affleck) montuje w biegu nadludzką partyzantkę i wysyła ją w bój. Sam bój to oczywiście groteskowy flipper, w którym nie czuć ani siły ciosów, ani ciężaru superbohaterskich ciał. Na szczęście wątek docierania się członków ekipy sprawia, że ""Liga sprawiedliwości"" pozostaje czymś więcej niż sumą swoich składowych.      Ustawiczny zarzut o spięte pośladki wszystkich tych kosmicznych królów, półbogów i ćwierćksiążąt zostaje odparty lekką, komediową narracją. Ktoś będzie narzekał, że wieje tu Marvelem, lecz cóż mogę powiedzieć - jeśli ceną mają być dialogi, od których nie krwawią uszy, to jestem za. Bohaterowie zostali nakreśleni bez pudła, aktorzy wyrabiają normę za siebie i scenarzystów, zaś charakter postaci zostaje odzwierciedlony także w scenach akcji. W przeciwieństwie do podobnego spędu w ""Avengers"", bohaterowie ""Ligi sprawiedliwości"" sprawiają wrażenie drużyny, a każdy trzyma się swojej pozycji: Flash śmiga jak wiatr i wyciąga ludzi z opałów, Cyborg robi za dyżurnego speca od technologii, Aquaman i Wonder Woman tłuką się bez litości na pierwszej linii frontu, zaś Batman, jak to Batman, szasta forsą nawet na polu walki. W trakcie fajrantu jest jeszcze lepiej: pomiędzy herosami przeskakują iskry, na każdą żenującą linijkę dialogu przypadają dwie celne riposty, zaś show kradnie Ezra Miller w roli Flasha, neurotyka z zaskakującymi erupcjami samozachwytu. Bijącym sercem filmu - nihil novi - pozostaje Gal Gadot jako Wonder Woman. Zacka Snydera w większym stopniu niż Patty Jenkins interesuje oczywiście jej krótka spódniczka, lecz to jedna z niewielu postaci w całym uniwersum, która ma jakąkolwiek przeszłość, a do działania popycha ją coś więcej niż ustęp w scenariuszu.       Gal Gadot,  Ben Affleck,  Ezra Miller   Warner Bros. Entertainment Inc.  Jest tutaj wątek erozji społeczeństwa i scena prześladowań rodziny imigrantów. Jest pogrążona w egzystencjalnym kryzysie Lois Lane, historia sprzedaży rodzinnej farmy przez Marthę Kent i gościnny występ religijnego fanatyzmu. Pojawia się motyw technofobii, dyskusja o etyce władzy, a także odklejona stylistycznie opowieść o rodzinie zaskoczonej gdzieś na krańcu świata przez inwazję Steppenwolfa. Wreszcie - złożona zostaje obietnica kolejnych przygód, jeszcze większych wojen z jeszcze potężniejszymi siłami. Upchnięte w dwugodzinnym filmie, sklejone na dobre słowo i porzucające logikę na rzecz ""budowy uniwersum"", historie unieważniają się wzajemnie i odzierają film z jakiejkolwiek dramaturgii. W budowaniu tejże nie pomaga zresztą strona formalna - pomysły inscenizacyjne ustawicznie mylone są tu z efektami specjalnymi, Snydera nie obchodzi ani wyjątkowa atmosfera kolejnych scenerii, ani wizualny potencjał tkwiący w mocach bohaterów.       Gal Gadot,  Ray Fisher,  Ezra Miller,  Jason Momoa   Warner Bros. Entertainment Inc.  Prowadzi to wszystko do spektakularnego i zarazem kuriozalnego finału, w którym przypominamy sobie opowieści o wyboistej drodze do realizacji filmu. Pytania o terminy dokrętek (Ben Affleck naprzemiennie chudnie i tyje, zaś na cyfrowo usunięte wąsy Henry’ego Cavilla po prostu nie jesteście gotowi), nagłe zmiany tonacji (związane zapewne z przejęciem reżyserskiej pałeczki przez Jossa Whedona) oraz stylistyczny rozkrok są oczywiście zasadne. Ja jednak patrzę tak sobie na te eksplozje z zer i jedynek, skaczące ludziki o martwych twarzach oraz fruwające demony, które zgubiły tekstury i pytam: gdzie, do jasnej cholery, podziało się te 300 milionów dolarów?"
positive,8,"Biografia Jerzego Górskiego, polskiego triathlonisty i zdobywcy tytułu ""podwójnego ironmana"", jest idealnym materiałem na hollywoodzką opowieść o drodze ""przez ciernie do gwiazd"". Górski zaczyna jako nastoletni narkoman w peerelowskiej Legnicy: długowłosy blond-hipis, przechodzący z morfiny na kompot, pakujący się w konflikt z prawem i siłą odsunięty od ukochanej dziewczyny i ich (poczętego w pijanym widzie) dziecka. Kończy z kolei jako mistrz świata najbardziej morderczej dyscypliny sportu, jaką można sobie wyobrazić, a jego tryumf zbiega się w czasie z upadkiem muru berlińskiego. Innymi słowy, jest to nadwiślański ""Rocky"", ""Ali"" i ""Million Dollar Baby"" w jednym – i nic dziwnego, że do reżyserowania całości zaproszono Łukasza Palkowskiego, który trzy lata temu stworzył w ""Bogach"" (2014) biograficzny hit o Zbigniewie Relidze (a raczej o tym, że ""w Polsce jednak można""), obejrzany w kinach przez dwa miliony widzów z nawiązką.       Jakub Gierszał   Robert Pałka  Wchodzący na nasze ekrany ""Najlepszy"" jest nie tylko box-office’owym pewniakiem (co publiczność FPFF w Gdyni potwierdziła wyjątkowo żywiołową reakcją), ale też znakiem osiągnięcia przez Palkowskiego twórczej dojrzałości. O ile ""Bogowie"" byli napędzani strumieniem dialogu płynącego z wielką łatwością spod pióra Krzysztofa Raka, o tyle prawie wcale nie kłopotali się ani wewnętrznym życiem Religi, ani tym, co uczyniło go takim a nie innym człowiekiem. Tymczasem scenarzyści ""Najlepszego"", Agatha Dominik i Maciej Karpiński, postawili na klasycznie hollywoodzką formułę, w której bohater wciąż musi mierzyć się ze swoją ciemną stroną, każdemu zwycięstwu grozi widmo kolejnej porażki, a ciąg klęsk i tryumfów układa się w opowieść o przemianie. Kiedy w ""Bogach"" grany przez Tomasza Kota kardiochirurg pojawiał się na ekranie po raz pierwszy, był już uformowanym człowiekiem: szelmowsko uśmiechniętym ironistą, któremu z dość niejasnego powodu przypadały najlepsze riposty w każdej scenie. Z kolei Jerzy Górski z pierwszej sceny ""Najlepszego"" to kto inny – fizycznie, psychicznie, moralnie – niż Jerzy Górski ze scen ostatnich. Dzieje się tak dzięki pracy grającego go Jakuba Gierszała, dzięki scenariuszowi przeprowadzającemu Górskiego od bieda-hipisowskiej ułudy do faktycznego tryumfu nad sobą samym – wreszcie dzięki autentycznemu zainteresowaniu, jakim Palkowski (bodaj pierwszy raz w całej swojej karierze) obdarzył własnego bohatera i zamieszkany przezeń świat.  Pierwsze minuty ""Najlepszego"" są zwodnicze i zwiastują niemalże powtórkę z ""Bogów"": oto Jurek i jego dziewczyna Grażyna (Anna Próchniak, wkraczająca na ekran w kożuszku à la Maria Schneider z ""Ostatniego tanga w Paryżu"") uciekają przed milicją przez ciemne zaułki Legnicy w roku 1978 w rytm ""Born to Be Wild"" grupy Steppenwolf. Scena pulsuje energią, ale energią pożyczoną skądinąd – tak jak było to w ""Bogach"", gdzie James Brown i Booker T. & the M.G.'s na ścieżce dźwiękowej mieli dorzucać do pieca ""po amerykańsku"". Tu niby jest tak samo, ale szybko orientujemy się, że tym razem świat otaczający bohatera i on sam zarysowane są o wiele precyzyjniej i z lepszym okiem do szczegółu. Chemia między Próchniak i Gierszałem dodatkowo uwiarygadnia całą pierwszą część filmu, tak że od początku wiemy dokładnie, kim są młodzi ludzie obecni na ekranie – i dlaczego wchodzą na drogę, z której co najmniej jedno osunie się w nicość.       Anna Próchniak   Robert Pałka  Kiedy do krańca narkotykowego upodlenia dociera także Jurek (toczący boje z sobą samym w postaci lustrzanego demonicznego odbicia, żyjącego własnym życiem i zwracającym się do bohatera wprost), w jego życiu zaczyna się przemiana. Trafia na odwyk do Monaru, przechodzi brutalny detoks i wraca do zarzuconej w dzieciństwie pasji sportowej. Mniej więcej od połowy film zaczyna być niemal dosłowną kalką z ""Rocky’ego"", z sekwencjami montażowymi streszczającymi treningi bohatera i z energią wznoszącą aż po wielki finał.    Ta wtórność i kliszowość ""Najlepszego"" mogłaby być zarzutem, gdyby nie jeden bezsprzeczny fakt: ten film naprawdę działa. Działa, bo bohater ma czytelną motywację (chce stać się godnym ojcem dla dziecka poczętego jeszcze w okresie uzależnienia z Grażyną) – a przede wszystkim działa, bo Palkowski dokładnie wie, co robi. Wspólnie z operatorem Piotrem Sobocińskim Jr. tworzy świat nocnej Legnicy, z samotnym kioskiem Ruchu przypominającym smutny, blaszany pomnik życiowego niespełnienia (powracający z wielką siłą w finale). Co ważniejsze jednak, wespół z Jarosławem Barzanem – jednym z najlepszych polskich montażystów – Palkowski nadaje filmowi pulsujący, muzyczny rytm. Pomijając nawet dwie popisowe sekwencje, w których czas i miejsce akcji ulega zakrzywieniu i rozdwojeniu (raz pod wpływem narkotyków, a drugi pod wpływem emocji i wycieńczenia ostatnich partii triathlonu), montaż w ""Najlepszym"" może służyć jako prawdziwe master-class na poziomie światowym.       Adam Woronowicz   Robert Pałka  Jeśli dodać do tego bardzo dobrą rolę Gierszała, który jest jednym z najbardziej pracowitych polskich aktorów młodego pokolenia, świetny drugi plan z zaskakująco małą (jak na Palkowskiego) ilością grepsów i z fenomenalnym Januszem Gajosem jako Markiem Kotańskim, dostaniemy komercyjny produkt klasy A. Nie wszystkie role są tak samo trafione, ale jako tzw. enseble, czyli zespół aktorski, obsada ""Najlepszego"" świetnie pracuje na cały film. (Notka na marginesie: bardzo cenię Adama Woronowicza, ale modlę się, by ktoś wreszcie dał mu rolę, w której porzuci on opracowany bodaj na potrzeby ""Popiełuszki"" intensywny szept i – dajmy na to – roześmieje się pełnym głosem ze sprośnego dowcipu usłyszanego przy piwie).  Palkowski jako reżyser przeszedł długą drogę od czasu ""Rezerwatu"" z roku 2008: wciąż nie jest mistrzem subtelności (co w ""Najlepszym"" ujawnia się zwłaszcza w przesadzonym, ćpuńskim make-upie Gierszała), ale zaczyna skutecznie powściągać grubą kreskę. O ile w ""Rezerwacie"" mieliśmy jeszcze do czynienia z Palkowskim, który scenę obłapiania pracownicy przez szefa zaczynał od zbliżenia na jej odsłonięty brzuch macany włochatą łapą, a osiedlowego homofoba ośmieszał paskudząc jego głowę ptasimi odchodami, o tyle w ""Najlepszym"" po takich szczeniackich chwytach są już tylko pojedyncze ślady (należy do nich zatrudniona w klubie sportowym pani Nina: agresywna karykatura polskiej mody lat osiemdziesiątych).       Jakub Gierszał   Robert Pałka  Żeby robić kino doprowadzające do łez i pozwalające wierzyć, że nasze życie daje się żyć lepiej, nie trzeba być reżyserem subtelnym – ale trzeba mieć wiarę, energię i tę szczególną jakość, nazywaną przez Amerykanów ""drive’em"". Palkowski wszystkie te cechy posiada. I nawet jeśli w tym hiper-amerykańskim filmie najmniej przekonuje sama Ameryka (zdjęcia udające Kolorado są jaskrawo europejskie, a w tłumku zawodników nie dostrzegamy ani jednej twarzy nie-białej i nie-słowiańskiej), to i tak widzę w ""Najlepszym"" prawdziwy tryumf polskiego kina popularnego, którego sprawność i szczerość współdziałają w sprawie dobrej i ważnej jednocześnie. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,4,"""Droga Aszera"" prowadzi przez wybrukowane dobrymi chęciami piekło. Reżyserowi Matanowi Yairowi zamarzyła się realizacja dzieła reklamującego edukację i literaturę jako potencjalne narzędzia samopoznania. Kłopot w tym, że środki są nieadekwatne do zamierzonego celu, a pozornie wyrafinowane tezy izraelski twórca wykuwa na naszych oczach retorycznym kilofem. W efekcie ""Droga Aszera"" okazuje się filmem, który – choć chciałby uchodzić za podniosły hymn – ma w sobie raczej finezję stadionowej przyśpiewki.       Asher Lax    Porażka filmu smuci tym bardziej, że mamy do czynienia z izraelsko-polską koprodukcją, a w jej realizację aktywnie włączyli się rodzimi fachowcy, z operatorem Michałem Bieńkiem na czele. Odpowiedzialność za klęskę spada jednak na samego reżysera. Podczas seansu wprost trudno uwierzyć, że scenariusz opiera się na osobistych doświadczeniach Yaira, mającego w swym życiorysie lata pracy w szkole dla tak zwanej ""trudnej młodzieży"". Zamiast przekonywać za sprawą psychologicznego autentyzmu, ""Droga"" na każdym kroku razi uproszczeniami. Przede wszystkim, trudno znaleźć prawdziwie wiarygodny powód, dla którego tytułowy Aszer miałby przemienić się z klasowego chuligana w miłośnika literatury. Dokonane na naszych oczach cudowne przeistoczenie każe – zapewne wbrew intencjom reżysera – dopatrywać się w ""Drodze Aszera"" pokrewieństwa ze sztampowymi ""christian movies"". Zaliczane do tego gatunku filmy, stanowiące bodaj najbardziej jaskrawy we współczesnym mainstreamie przykład kina jawnie propagandowego, opierają się na kilku prostych schematach. Bohaterami dzieł pokroju ""Bóg nie umarł"" czy ""Próby ogniowej"" są najczęściej neofici odkrywający dla siebie uroki wiary i trwający przy niej, pomimo natrętnie deklarowanego sceptycyzmu otoczenia. W ""Drodze Aszera"" dzieje się zupełnie to samo, z tą różnicą, że miejsce Boga zajmuje traktowana z równym nabożeństwem Wiedza.  Rolę kluczowego wątpiącego wypełnia w filmie ojciec tytułowego bohatera – surowy patriarcha, właściciel firmy budowlanej stawiający ciężką pracę fizyczną znacznie wyżej niż siedzenie z nosem w książkach. Mężczyzna znajduje jednak godnego siebie rywala w postaci Ramiego – natchnionego nauczyciela potrafiącego za pomocą kilku prostych formułek znaleźć klucz do serc i umysłów uczniów. Wynik tej konfrontacji jest z góry przesądzony, co reżyser próbuje uzasadniać choćby za pomocą wyraźnie zwulgaryzowanej psychoanalizy. Idąc jej tropem, Aszer miałby tak bardzo lgnąć do swego belfra dlatego, że obdarzony wrodzoną delikatnością mężczyzna zastępowałby nieobecną w życiu młodzieńca matkę. W idealizowaniu postaci Ramiego nie przeszkadza nawet obarczenie go bagażem osobistych traum. Tragedia wydarzająca się w życiu bohatera stanowi kolejny składnik pieczołowicie budowanej przez reżysera legendy. Zgodnie z jej literą Rami nie okazuje się nikim innym niż współczesnym świętym gotowym, by w imię wyższych celów złożyć w ofierze swą prywatność i osobiste szczęście.       Asher Lax    Film, w którym gra toczy się wyłącznie o tak wysokie stawki, byłby może do uratowania, gdyby udało wypełnić go przynajmniej chwytającym za gardło patosem. Niestety, Yair udowadnia, że nie potrafi nawet tego. Potwierdzenie owych słów przynosi zakończenie, gdy kluczowe dla wymowy filmu słowa pozostają wydukane przez Aszera pod nosem, jakby od niechcenia. Trudno o lepszy dowód na to, że zupełnie bezzasadne okazują się, formułowane tu i ówdzie, porównania ""Drogi"" do ""Stowarzyszenia umarłych poetów"". Przy kultowym filmie Petera Weira dzieło Yaira jest jak esej, który po bliższej lekturze okazuje się wyłącznie średniej klasy rozprawką. "
negative,4,"Najtrudniejszą sztuką w horrorze jest zbudowanie klimatu. To, co przeraża ludzi w koszmarach sennych, na dużym ekranie może wyglądać sztucznie lub śmiesznie. Ten, kto rozumie istotę horroru, kto potrafi w sugestywny sposób opowiadać o nadprzyrodzonych bytach, jest w stanie nakręcić prawdziwy hit. A przynajmniej tak mogłoby się wydawać. Jak pokazuje ""Slumber"", chwytanie istoty gatunku nie wystarcza, by powstał udany film.       Lucas Bond    Jonathan Hopkins należy do tych twórców, którzy wiedzą, jak należy straszyć ludzi w kinie. Nie przesadza z jump-scare'ami. Nie katuje widzów godzinną ekspozycją, by w 15-minutowym finale upchać jak najwięcej gatunkowych evergreenów. Sceny, w których pokazuje bohaterów zmagających się z koszmarami sennymi, robią wrażenie. Stosuje proste chwyty, ale wykorzystuje je na tyle umiejętnie, że naprawdę można czuć ""ciary"" na plecach. Bawi się oczekiwaniami widzów, stopniuje napięcie, miesza przerażające i odrażające pomysły, tworząc wiarygodną wizję demonicznych ataków, które mogą później prześladować co bardziej wrażliwych widzów. ""Slumber"" pod tym względem jest rasowym horrorem, któremu nic nie można zarzucić.  Niestety film nie jest zbudowany wyłącznie na sekwencjach sennych ataków. W przerwach między jedną a drugą mrożącą krew w żyłach sceną poznajemy bliżej bohaterów i ich rodziny. Obserwujemy środowisko, w jakim rozgrywa się cała opowieść. Umowność tych filmowych konstrukcji budzi konsternację, nawet kiedy weźmie się pod uwagę niewysokie wymagania stawiane horrorom.  Zaskakuje przede wszystkim niski poziom aktorstwa. Maggie Q to doświadczona artystka. Pojawiała się i w wysokobudżetowych widowiskach (""Mission: Impossible III""), i w popularnych serialach (""Nikita""). Kto jednak nie zna jej filmografii, będzie miał spore problemy z uznaniem jej za profesjonalistkę. Jej gra jest sztywna i anemiczna. Tylko dzięki efektom dźwiękowym i montażowi można zorientować się, że jej bohaterka przeżywa jakiekolwiek emocje. Partnerujący jej aktorzy trzymają podobny poziom. Daje się to przede wszystkim wyczuć w melodyce deklamowanych kwestii. Intonacja szwankuje, jakby aktorzy nagrywali wszystko w izolowanych kabinach, zamiast zwracać się bezpośrednio do siebie.       Maggie Q,  Lucas Bond    Nie do końca przemyślany jest też zestaw bohaterów. Szalony dziadek sprzątacza to postać, która fantastycznie sprawdziłaby się w którymś z komediowych horrorów, nie sposób go bowiem traktować poważnie. Wątpliwa jest też wizja samego ośrodka, w którym bada się zaburzenia snu. Nie dość, że jest to miejsce opustoszałe, to jeszcze pracujące tam osoby charakteryzują się zadziwiającym brakiem profesjonalizmu. Te uproszczenia mają twórcom pomóc w popychaniu fabuły w pożądanym kierunku. Psują jednak klimat i nie pozwalają na cieszenie się efektami grozy, którymi twórcy epatują w sekwencjach nocnych ataków.  ""Slumber"" jest filmem wewnętrznie rozdartym. Jest za mało dopracowany, by można go było traktować z całą powagą. Brakuje mu też dystansu i energii, by mógł być niezobowiązującą rozrywką. Hopkins nie wykazał się, stosując narracyjne skróty myślowe i udowodnił brak umiejętności w prowadzeniu aktorów, ale obronił się tam, gdzie poległo wielu innych twórców horrorów."
positive,7,"Cały wielki, pogmatwany świat skryty za bramą z blachy falistej i między rozpadającymi się garażami. Żeby na romskim osiedlu w Gioia Tauro związać koniec z końcem, trzeba nauczyć się przedsiębiorczości – ""opalać"" kable, rozbierać na części kradzione samochody, gromadzić złom albo ""kroić"" turystów na dworcach kolejowych. W zamkniętym obiegu getta nastoletni Pio chłonie reguły plemiennej lojalności, ale nie jest też z plasteliny. Ma swoją indywidualność, patrzy krytycznie na upadek cygańskiego etosu, chociaż jednocześnie – jak to dzieciak –  chciałby się dopasować i wypełnić z nawiązką grupowe przykazania. W ""Ciambrze"" wykluczeni wciąż posiadają duże zasoby podmiotowości. To nie jest film o chorągiewkach targanych społecznymi i ekonomicznymi wiatrami, tylko rzecz o ludziach świadomie wchodzących w różnorodne relacje: z historią własnej grupy, tradycją, stylem życia, ze światem materii, przedmiotów, z miejscem zamieszkania. Fakt, że zazwyczaj są to stosunki trudne i mało satysfakcjonujące, nie powinien nam przyćmić ogólnego obrazu – empatia nie bierze się u Jonasa Carpignano z litościwego podglądactwa, ale z radosnego wspólnictwa.        Pio Amato,  Damiano Amato    W perypetie Pio wpadamy jak w trans, chociaż fabuła nie należy do szczególnie oryginalnych i opiera się na typowym dla gatunku coming-of-age motywie gwałtownego wejścia w dorosłość. Nie spodziewajcie się spacerku za rączkę z rodzicami, już prędzej skoku na główkę z dwudziestego piętra. Pio dorasta na marginesie, bo jego rodzina bardziej ceni tradycję i lojalność niż obowiązujące normy społeczne. Wzorce dorosłej męskości są w tym środowisku, oględnie mówiąc, średnio ciekawe – najbardziej przystępny wydaje się starszy brat, drobny złodziej i paser. Ale Cosimo idzie do paki – i to razem z ojcem rodziny – a Pio czuje się zobowiązany przejąć ""interesy"" po starszyźnie. W domu trudno o wsparcie i bezpieczeństwo, szuka więc namiastki ciepła u jednego ze szwendających się po mieście Afrykanów – Ayivy. I oczywiście prędzej czy później będzie musiał zderzyć się z rzeczywistością; wybrać: dobre imię rodziny albo przyjaźń i spokój ducha.  ""Ciambrę"" określa jakaś wyjątkowa, paradokumentalna zażyłość reżysera z bohaterami i ich życiową przestrzenią – zaniedbanym osiedlem na peryferiach portowego miasta. Obraz wciska się tak głęboko w świat Pio, jest cały czas na tyle blisko ludzkich ciał – za plecami, pod nogami, trzęsąc się i rozmazując przy każdym poruszeniu, zmianie perspektywy – że w wielu momentach staje się zupełnie nieczytelny, prowadzi do utraty orientacji. Fikcyjna historia w połączeniu z autentycznym środowiskiem i dokumentalną formą daje mocny efekt zanurzenia w codzienność włoskich Romów. U Carpignano bieda getta nie jest egzotyczna – nie patrzy się na nią jak na kolejną antropologiczną ciekawostkę – ale uniwersalna i znajoma. Czasami trudno opędzić się od wrażenia, że to wszystko już było: ekspresowa szkoła życia, dzieciaki bez opamiętania kurzące fajki, jakaś klubowo-folkowa muzyka dudniąca z samochodów i tanich spelunek. Nie ma jednak tej nachalnej dydaktyki, wystawiania świadectwa biedzie, współczującego pochylania się nad niedolą, które są przecież chlebem powszednim filmowych portretów wykluczenia. Nikt tutaj nikogo nie wybiela ani nie traktuje z buta – kamera po prostu jest, towarzyszy bohaterom zarówno w trakcie rodzinnej popijawy, gdzie alkohol i tytoń dostają też dzieci, a rasistowskie teksty sypią się gęsto, jak i w momentach rodzicielskiej czułości.       Pio Amato    ""Ciambrze"" najbliżej do kameralnej przypowieści o tym, jak otwarte, nomadyczne społeczności popadają w gnuśność, a reguły kierujące ich życiem coraz bardziej kostnieją, stając się nieznośnym balastem dla młodszych pokoleń. Przypowieści gorzkiej, niekiedy podejrzanie tendencyjnej, ale jednak zapadającej w pamięć mocniej niż – w teorii bardziej inkluzywne – kino dokumentalne, o które Carpignano cały czas się ociera. Tutaj – ciągle na nowo – odbywa się poszukiwanie sensu własnego doświadczenia. Łowcy i zbieracze pokazują nam swój świat, zamieniając wyobrażenia o destrukcji i degradacji w jeszcze jeden społeczny pejzaż: czasami zupełnie irracjonalny, wyzuty z wrażliwości, a jednak żywy i godny szacunku. Na peryferiach Gioia Tauro, w romskiej enklawie praktykuje się niemoc – ale jako wyraz dawnego przywiązania do swobody. Czy coś z tej deklarowanej wolności jeszcze zostało, czy zamieniła się w swoje przeciwieństwo, kolejną formę uwiązania? Reżyser nie daje jasnej odpowiedzi. Woli patrzeć – i szczerości tego spojrzenia ufamy bez trudu. "
positive,7,"Przyznaję: na kolejną część ""Listów do M"" czekałem jak karp na Wigilię. Mając w pamięci przeładowaną ckliwymi wątkami, marnotrawiącą talenty kilku aktorów dwójkę, obstawiałem, że zapatrzeni w tabelki w Excelu producenci zadowolą się tylko odcinaniem kuponów. Trzeci film okazał się tymczasem o klasę lepszy od poprzednika. Liczba fabularnych nitek została ograniczona, wzruszenia i humor wymieszano w rozsądnych proporcjach, a promieniejąca od gwiazd obsada dostała do zagrania ciut więcej niż ostatnim razem. Efekt? Film Tomasza Koneckiego (""Testosteron"") działa niczym kubek herbaty z miodem i goździkami albo świeca Yankee Candle o zapachu cedru z cynamonem. Relaksuje i wprowadza w świąteczny nastrój.       Agnieszka Dygant,  Piotr Adamczyk   Marcin Makowski,  TVN   Jak przystało na cykl, którego wszystkie odcinki rozgrywają się w Wigilię Bożego Narodzenia, ""Listy do M."" dbają o poszanowanie tradycji. Jedyna rozgłośnia radiowa w stolicy to wciąż Radio Zet, jedyna galeria handlowa to Arkadia, a Tomasz Karolak nadal jest najmniej sumiennym Świętym Mikołajem w dziejach kina. Tym razem jego bohater Mel – zamiast wsłuchiwać się w prośby podekscytowanych dzieciaków – przemierza wraz z synem Warszawę i okolice w poszukiwaniu niewidzianego od lat wyrodnego ojca. W tym czasie Agnieszka Dygant i Piotr Adamczyk próbują odnaleźć się w rolach dziadków, Borys Szyc ugania się za przestępcami i Magdaleną Różczką, zaś Filip Pławiak wzdycha do Katarzyny Zawadzkiej. Sztuczny śnieg sypie aż miło, Warszawa wygląda jak Londyn, a z głośników płyną dźwięki amerykańskich szlagierów o jemiole, choince i pocałunkach.  Tak, ""Listy do M. 3"" wciąż są tylko reprodukcją klasycznego ""To właśnie miłość"". Tak, scenarzyści odsmażają pomysły z poprzednich części i nie zawsze udaje im się zgrabnie domknąć rozpoczęte wątki. Tak, product placement mógłby być przemycany w bardziej subtelny sposób. Nie zmienia to jednak faktu, że film Koneckiego ma w sobie wystarczająco dużo serdeczności i wdzięku, by przymknąć oko na wspomniane niedociągnięcia. Duża w tym zasługa odtwórców głównych ról. Taki Wojciech Malajkat mógłby czytać przed kamerą instrukcję obsługi lampek choinkowych, a i tak patrzyłoby się na niego z przyjemnością. Z kolei Andrzej Grabowski na pierwszy rzut oka znowu wciela się w chytrego prostaka, ale tym razem udaje mu się uszlachetnić swoją postać. Twórcom należą się również ciepłe słowa za wyciągnięcie spod lodu paru świetnych aktorów, których dawno nie widzieliśmy w kinie: Hanny Śleszyńskiej, Krzysztofa Kowalewskiego, Joachima Lamży i Grzegorza Heromińskiego. Każde z nich pojawia się na ekranie niczym zbłąkany wędrowiec i dostaje swoje pięć minut.       Tomasz Karolak,  Mateusz Winek   Marcin Makowski,  TVN   Sercem cyklu pozostał wątek wspomnianego już nieświętego Mikołaja Mela –safanduły, nieuleczalnego kobieciarza, fatalnego pracownika i troskliwego ojca.  Grający go Tomasz Karolak oraz partnerujący mu 9-letni Mateusz Winek wypadają fantastycznie jako duet rodem z Chaplinowskiego ""Brzdąca"". Ich ojcowsko-synowskie przekomarzanki, momenty czułości oraz sprzeczki to bez dwóch zdań najlepsze, najwiarygodniejsze emocjonalnie ustępy ""Listów"". Kolejny raz apeluję więc do producentów: proszę, nakręćcie spin-off o przygodach Mela!  Po polskim ""To właśnie miłość"" przyszła pora na rodzimego ""Złego Mikołaja"".   "
positive,5,"Pierwszy kontakt z filmem Cédrica Jimeneza będzie dla wielu widzów zaskoczeniem. Chyba pozytywnym. Twórcy ""Kryptonimu HHhH"" dają jasno do zrozumienia, że nie będzie to kolejny dramat wojenny made in Hollywood. Wyrazista forma sytuuje go bliżej kina artystycznego, intymnego, skupionego na bohaterach. Widać, że reżyser miał spore ambicje. Niestety, podczas próby ich realizacji natrafił na problemy, co w jakiś pokrętny sposób idealnie oddaje tematykę filmu. W końcu jego bohaterami są ludzie (Heydrich, Gabčík, Kubiš), których ambitne plany zostają zweryfikowane przez rzeczywistość.        Jason Clarke    Jądrem filmu jest słynna akcja zorganizowana przez czechosłowacki ruch oporu, której celem był zamordowanie Reinharda Heydricha, protektora Czech i Moraw z ramienia III Rzeszy. Owo jądro zostało jednak przez twórców rozszczepione na dwie, funkcjonujące w gruncie rzeczy niezależnie, opowieści. Pierwsza połowa skupia się na życiorysie samego Heydricha. Poznajemy kulisy jego odejścia z marynarki, losy małżeństwa z Liną von Osten oraz – bardzo pobieżnie – rozwój jego kariery w SS. Druga połowa filmu skupia się na Jozefie Gabčiku i Janie Kubišu. To właśnie oni przygotowali i przeprowadzili zamach na Heydricha w maju 1942 roku. Widzimy, jak trafiają na okupowane tereny, jak funkcjonują w ramach konspiracji, co się z nimi dzieje przed i po zamachu.  W samym rozszczepieniu fabuły na dwie komplementarne historie nie ma niczego złego. Pomysł, by pokazać obie strony konfliktu, którego kulminacją były wydarzenia na ulicach Pragi 27 maja 1942 roku, był nawet ciekawy. Tym bardziej że zrealizowany mniej więcej w tym samym czasie film Seana Ellisa ""Operacja Anthropoid"" skupił się wyłącznie na działaniach Gabčika i Kubiša. Problemem okazało się jednak wykonanie. I to nie dlatego, że jest złe. Raczej dlatego, że lepiej sprawdziłoby się w innej konstrukcji samej narracji.       Jack Reynor,  Jack O'Connell           Jason Clarke           Jack Reynor    Jimenez postawił bowiem na intymność. Więcej miejsca poświęca tworzeniu klimatu, chwytaniu ulotnych wrażeń związanych z przeżyciami bohaterów niż temu, jaką funkcję pełnili w historycznej akcji. Doskonałym wyczuciem obrazu popisał się operator Laurent Tangy. Co chwilę na ekranie pojawiały się przepięknie skomponowane kadry, uwieczniające chwile szczęścia, smutku, wściekłości i strachu. Towarzyszyła im wpadająca w ucho muzyka Guillaume'a Roussela, która nadała całości formę intymnego doświadczenia, pełnego wyrazistych, choć czasem trudnych do nazwania emocji. I muzyka, i zdjęcia wzmacniały tylko dobrą grę aktorską, w szczególności Jasona Clarke'a i Rosamund Pike jako Reinharda i Liny Heydrichów.  Jednak taki sposób opowiadania historii domagał się na poziomie narracji cierpliwości i powolnego odsłaniania coraz to głębszych warstw psychiki bohaterów. Nie można w pojedynczych scenach sugerować wewnętrznej słabości Heydricha oraz jego bezwzględności, wypadałoby raczej zbierać ziarnko do ziarnka, aż zbierze się miarka. Podobnie ma się sprawa z więzami przyjaźni Gabčika i Kubiša czy ich relacjami z kobietami, kiedy ukrywali się w Pradze. Wszystko jest tu prezentowane w pojedynczych scenach, które hasłowo informują, z kim mamy do czynienia. Jednak taka struktura narracji sprawdzi się wyłącznie w kinie sensacyjnym, gdzie wydarzenia są ważniejsze od bohaterów. Kiedy Jimenez porzuca w połowie filmu Heydricha, by nagle skupić swoją uwagę na przyszłych zamachowcach, widz pozostaje z poczuciem, że jeszcze nie poznał pełnego portretu psychologicznego tej skomplikowanej osoby. A kiedy kończy się film, o Gabčiku i Kubišu wiemy tak naprawdę tylko tyle, że byli młodzi, przyjaźnili się i byli patriotami.  ""Kryptonim HHhH"" wygląda więc tak, jakby był dziełem niekompletnym. Portrety psychologiczne bohaterów są mocno uproszczone, a fakty przedstawiono bardzo oględnie, a często wręcz z premedytacją zafałszowano, by układały się w bardziej filmową całość. Aby w pełni docenić działania reżysera, zrozumieć przyjęty przez niego punkt widzenia i ocenić dokonaną (re)interpretację zdarzeń, należałoby przed obejrzeniem ""Kryptonimu HHhH"" przeczytać parę książek opisujących Operację Anthropoid i przybliżających biografię Heydricha. Jednak na poziomie estetycznym obrazowi nie można wiele zarzucić. Zdjęcia, muzyka i aktorzy sprawiają, że film pozostawia po sobie pozytywne wrażenie."
positive,8,"Z pozoru trudno o większego pecha: dokument Marcina Borchardta trafia do kin rok po słynnej ""Ostatniej rodzinie"". Myliłby się jednak ten, kto stwierdzi, że skądinąd znakomity debiut Jana P. Matuszyńskiego powiedział o rodzie Beksińskich wszystko, co było do powiedzenia. Złożony z pomysłowo zmontowanych archiwaliów ""Album wideofoniczny"" dowodzi, że jego bohaterowie nie dadzą się tak łatwo odesłać do lamusa. Utrwaleni na starych taśmach filmowych Beksińscy są jak duchy, które przybyły, by jednocześnie rozbawić nas, rozczulić i przestrzec przed chodzeniem ich ścieżkami.  Dokument Borchardta sięga w przeszłość znacznie głębiej niż fabuła Matuszyńskiego. W początkowych scenach ""Albumu"" widzimy Zdzisława i Zofię Beksińskich beztrosko spędzających czas w Sanoku. Pozory jednak mylą, a już sielankowe na pierwszy rzut oka sekwencje kryją w sobie coś złowieszczego. Najlepiej widać to na przykładzie sceny, w której Zdzisław mimochodem wspomina o strachu przed rychłymi narodzinami potomka. Coś, co wczoraj brzmiało jak zwykła kokieteria, dziś urasta do rangi mrocznej, samospełniającej się przepowiedni.  Ambicja reżysera, by przedstawić ewolucję relacji pomiędzy Beksińskimi na przestrzeni niemal 50 lat, swoim rozmachem dorównuje konceptom Helena TřeštíkováHeleny Třeštíkovej. Podobnie jak czeska dokumentalistka Borchardt zdaje się nie ograniczać do portretowania konkretnych jednostek, lecz przez ich pryzmat przyglądać się także otaczającemu światu. W tym kontekście najbardziej inspirująca wydaje się, właściwa Zdzisławowi, obsesyjna chęć dokumentowania najdrobniejszych szczegółów z życia jego rodziny.  Pozornie niewinny zwyczaj w rzeczywistości kryje w sobie spory ładunek perwersji. Nawet jeśli kręcone przez Beksińskiego filmy pierwotnie miały nie ujrzeć światła dziennego, sama obecność kamery wpływa na domowników, odziera ich z prywatności, zmusza do autokreacji. Odgrywane przy tej okazji przedstawienie jest chwilami czarujące, ale na dłuższą metę toksyczne. Zdzisław filmuje przecież swoich bliskich nawet wtedy, gdy są słabi, schorowani bądź – tak jak Tomek Beksiński – wyraźnie zaznaczają, że sobie tego nie życzą.  W ten sposób kamera w ""Albumie wideofonicznym"", inaczej niż w kanonicznym ""Amatorze"" Kieślowskiego nie staje się narzędziem samowiedzy, lecz opresji. Wpędzające pozostałych w dyskomfort działania głowy rodziny mają swoje racjonalne podstawy, być może nawet biorą się z czułości. Zdzisław, filmując domowników, na swój sposób okazuje im przecież zainteresowanie. Logika to pokrętna, ale wpisująca się we wzorzec, zgodnie z którym członkowie tytułowej rodziny wydają się kierować lękiem przed odczuwaniem bliskości. Zdzisław ucieka od niej w sztukę, Zofia zatapia się w codzienność, a Tomek zamyka w świecie własnej wrażliwości.  ""Album wideofoniczny"" nie pozwala przy tym zlekceważyć bohaterów jako oderwanych od rzeczywistości ekscentryków. Wręcz przeciwnie, Zdzisław, Zofia i Tomek wydają się doskonałymi produktami swojej epoki – świata wszechobecnej ironii, nadmiaru bodźców i trwającego permanentnie spektaklu. Od czasu śmierci bohaterów zjawiska te bynajmniej zresztą nie słabną, lecz tylko przybierają na sile. Czyżby zatem izolujący się od otoczenia, zawsze osobni Beksińscy nie byli wcale rodziną ""ostatnią"", lecz pierwszą, a ich wzajemne stosunki stanowiłyby prototyp relacji pomiędzy ludźmi w czasach Fejsa, Twittera i Tindera? Daję głowę, że w tym momencie rozlega się gdzieś w zaświatach tubalny śmiech mistrza Zdzisława."
positive,6,"Kobieta krząta się po domu, gotuje obiad, pali w piecu, kamera podąża za nią, klucząc po przytulnych choć trącących nieco myszką wnętrzach domu. Ot, czeski realizm. Zwykła twarz, zwykła scenografia, kino w skali zwykłej, ludzkiej. Zwrot ""czeski film"" już dawno przestał przecież oznaczać sytuację, w której nie wiadomo, o co chodzi. Dziś na dźwięk podobnego hasła myślimy raczej o produkcjach w typie tych, jakie kręci na przykład Bohdan Sláma. Słodko-gorzkich dramatach, w których o życiowych problemach bliskich nam obyczajowo opowiada się bez charakterystycznego polsko-romantycznego rozdzierania szat. Z czułością, ale i ze zdrowym dystansem. Czeski lód zamiast polskiego ognia.       Pavel Nový,  Zuzana Kronerová    Krzątająca się po domu kobieta to Hana (Zuzana Kronerová), owdowiała matka dwóch synów. Hana mieszka sama w dużym domu, raz na jakiś czas odwiedzają ją Brona i Ivan wraz z żonami i dziećmi. Każdy taki rodzinny obiad kończy się jednak katastrofą wzajemnych wyrzutów sumienia, oczekiwań i pretensji. Konflikty rodzą się niemal na każdej linii: brat kontra brat, żona kontra teściowa, wujek kontra bratanek, i z byle pretekstu: ktoś zarabia za dużo, ktoś ma długi, ktoś wychowuje dziecko nie tak, jak chcieliby inni. To jednak familijne status quo i – jak pokazuje Sláma – większość dąży do utrzymania takiego stanu rzeczy. Trochę z wygody, trochę z siły ciążenia, trochę ze społecznego przyzwyczajenia, kto jaką rolę ma pełnić. Spróbuj tylko coś zmienić, matko, babko, kucharko, niewolnico wizerunku.  Sugerowaną już w tytule lodową metaforykę dość łatwo rozgryźć. Hana jest kobietą-soplem, bo synowie chcą, by pozostała opoką, zamrożoną po wieki figurą matki-opiekunki, gotową na każde ich skinienie i przyjmującą w milczeniu każdy ich wyrzut. Ta lodowatość ma też wymiar emocjonalny: Hana jako emerytka, kobieta przechodząca powoli do smugi cienia, nie ma już prawa do miłości innej niż matczyna. Reżyser znacząco dopisuje bohaterce problemy z wadliwym piecem, przez co jej dom symbolicznie staje się siedliskiem chłodu. Sláma jednak wywraca zasugerowaną metaforykę na drugą stronę, kiedy każe bohaterce spotkać Bronę (Pavel Nový), sympatycznego rówieśnika udzielającego się w klubie morsów. Mężczyzna wpada Hanie w oko – i tak kąpiel w lodowatej wodzie staje się dla niej impulsem, by – paradoksalnie – skruszyć lodową skorupę, w której ją zamknięto. Pytanie, co na taką emancypację reszta rodziny.       Pavel Nový,  Zuzana Kronerová    Film Slámy najciekawszy jest właśnie jako portret dojrzałej kobiecości. Uwięziona w muzeum swojego macierzyństwa Hana zostaje sprowadzona do drugorzędnej roli. Reżyser przekonuje jednak, że w tym wieku nie jest za późno na seks, na miłość, na pasję. Pokazuje też, że ceną takiej wolności bywa naruszenie familijnej ostoi, podcięcie korzeni. Sláma w swoim stylu portretuje sytuację tragiczną, ale nie daje się tej tragiczności porwać. Nawet nieco ciężkawa ""lodowa"" symbolika jakoś tu nie razi, bo podana jest bez dramatycznego zadęcia.  Kronerová w roli głównej kreuje wycofaną, cichą postać, oswojoną ze swoją nieobecnością, ale sympatyczną, ciepłą. Nieprzypadkowo najlepiej rozumiejącą się z wyalienowanym wnuczkiem, prześladowanym w szkole i ignorowanym przez rodziców. Empatia – oto klucz do filmu Slámy. ""Kobieta z lodu"" nie porwie was na karuzelę wzruszeń i śmiechów, raczej dyskretnie szturchnie do zastanowienia się nad swoją codziennością. Ot, rzetelne kino. "
positive,6,"Złe mamuśki powracają po zaledwie rocznej przerwie, a wraz z nimi cały legion panów z kalkulatorami oraz rozległą wiedzą na temat rozsądnych stóp zysku. Z badań rynku wyszło, że wprawdzie wakacje można sobie darować, ale święta Bożego Narodzenia to już nie w kij dmuchał – mamusiek ma być jeszcze więcej i mają być jeszcze gorsze. Tak oto, z mało szlachetnych pobudek, powstał całkiem udany sequel kasowej komedii. Film, który szarżująca obsada oraz rozentuzjazmowani scenarzyści zamieniają w rzecz nie tylko zabawną, ale i artystycznie usprawiedliwioną.        Susan Sarandon           Mila Kunis,  Kathryn Hahn,  Kristen Bell           Christine Baranski    Tytułowe bohaterki – tercet umęczonych gospodyń domowych, które poświęciły wolność i wiatr we włosach na ołtarzu rodziny – wciąż cierpią katusze z powodu ograniczeń narzuconych przez patriarchalną kulturę. Ilość masek, które muszą przywdziać, i ról społecznych, które przyszło im odgrywać, przyprawia o coraz większy ból głowy, w dodatku na horyzoncie majaczą święta – czas terroru i walki na gołe pięści w centrach handlowych. Doświadczone przez wydarzenia z poprzedniego filmu, gdzieś pomiędzy jednym wypiekiem a drugim, dziewczyny postanawiają wrzucić pod choinkę granat i zobaczyć, co się stanie. Tym razem jednak wróg jest liczniejszy i lepiej zorganizowany. Kiedy ich matki wkraczają na scenę z mocnym postanowieniem zadośćuczynienia świątecznej tradycji, karuzela absurdu rozkręca się na całego. Zaś z mało oryginalnego punktu wyjścia pączkuje niegłupia opowieść o pragnieniu życia na własnych warunkach.   Pokoleniowe starcie pomiędzy bohaterkami sprowadza się albo do słownych utarczek, w których nagle eksploduje czyjeś ego, albo do slapstickowych przepychanek, w których ktoś zalicza glebę, albo – to najczęstszy przykład – do konkurencyjnych pomysłów na spędzanie wolnego czasu (na zasadzie opera i ""Dziadek do orzechów"" kontra park rozrywki z trampolinami i basenami pełnymi styropianowych kulek). Te ostatnie sceny są wyjątkowo bolesne, z jakiegoś powodu zawsze przybierają formę kiczowatego teledysku, w którym króluje zwolnione tempo. Na szczęście, film jest w dużej mierze rubaszną komedią charakterów, a wszystkie członkinie obsady grają bez pudła. Doskonałe są Susan Sarandon i Kathryn Hahn w tandemie niedojrzałych rebeliantek. Świetna jest Kristen Bell w roli zapiętej pod szyję i tłumiącej emocje neurotyczki. Lecz całe show i tak kradnie weteranka Broadwayu Christine Baranski. Wyobraźcie sobie pełen zestaw kabotyńskich bohaterów ""Mody na sukces"" w jednym, wiecznie napiętym ciele. Jej Ruth to chodzące spiętrzenie kompleksów – z całym arsenałem wyniosłych gestów, wrodzoną pogardą dla klasy średniej oraz apodyktycznym usposobieniem.        Justin Hartley    Żarty polegające na romantycznych wyznaniach przy depilacji odbytu to tutaj dobry, komediowy fundament i jeżeli twórcy czymś grzeszą, to raczej ich nierównym poziomem. W swoich najlepszych momentach film przypomina, że spoglądanie na święta przez pryzmat narzucany przez media oraz konsumpcyjną kulturę stoi w sprzeczności z chrześcijańską ideą. Ale zanim zaczniemy się na dobre zastanawiać, co na miejscu bohaterek zrobiłby Jezus, zaraz dostajemy sucharem, zwolnionym tempem albo linijką dialogu, od której więdną uszy. Ta nierówna, reżysersko-scenariopisarska forma sprawia, że trudno odkryć prawdziwe serce ""Złych mamusiek"". A to na moje oko opowieść o tym, że pępowinę odcina się przez całe życie. Kiedy wreszcie – w serii rozczulających, ""konfesyjnych"" scen – na jaw wychodzą tłumione latami uczucia, córki przestają walczyć z matkami, błędy rodzicielek okazują się wynikiem strachu przed samotnością, a każda postać nagle staje się wielowymiarowa, jest już trochę za późno. Okej, wiem już, jak przetrwać święta. Teraz chciałbym się dowiedzieć, jak doczekać kolejnych i nie zwariować. "
positive,7,"Realizacja filmu takiego jak ""Młynarski. Piosenka finałowa"" wydawała się obarczona sporym ryzykiem. Dokument Alicji Albrecht powstawał u schyłku życia tytułowego bohatera i przy aktywnym udziale jego najbliższych. W takich warunkach wielu reżyserów nie zdobyłoby się zapewne na nic więcej niż na patetyczny hymn ku czci odchodzącego mistrza. Albrecht udaje się ominąć tę pułapkę i podjąć niewygodne tematy, takie jak choćby trawiąca Młynarskiego przez lata choroba afektywna dwubiegunowa. Na szczęście reżyserka unika przy okazji także tabloidowego wścibstwa i o trudnych momentach z życia artysty mówi szeptem, w sposób pełen dyskrecji i taktu. W efekcie ""Młynarski"" okazuje się tak samo wielowymiarowy jak szlagiery tworzone przez tytułowego bohatera.        Wojciech Młynarski    Przepis na sukces ""Piosenki finałowej"" opiera się na zestawieniu porcji archiwaliów z nagranymi współcześnie wywiadami z samym Młynarskim, jego rodziną i współpracownikami. Choć podobna formuła wydaje się już zgrana, Albrecht próbuje wycisnąć z niej, co się da. Reżyserce udało się zgromadzić przed kamerą postacie takiego formatu, jak Krystyna Janda, Krzysztof Materna czy Janusz Głowacki. Opowieści o twórczości Młynarskiego snute przez ważne postacie polskiej kultury prowokują mieszaninę nostalgii i zazdrości. Bohaterowie ""Piosenki…"" snują przed nami wizję świata, w którym twórczość kabaretowa nie była synonimem obciachu, a satyra polityczna wymykała się jednoznacznym interpretacjom.  Największe wrażenie robi jednak w ""Młynarskim"" – wyłaniający się z wypowiedzi rozmówców Albrecht – kontrast pomiędzy zawodowym a prywatnym obliczem artysty. Autor, w swej twórczości wspinający się na wyżyny empatii, niemal przez wszystkich jest opisywany jako człowiek szorstki i mający problemy z okazywaniem uczuć. Podkreślana przez reżyserkę ambiwalencja Młynarskiego każe dostrzec w nim figurę pokrewną Zdzisławowi Beksińskiemu sportretowanemu w ""Ostatniej rodzinie"". Obu artystów łączy także emanujący od nich mrok, którego główne źródło w przypadku autora ""Nie wycofuj się"" miała stanowić wspomniana już choroba. Z dokumentu dowiadujemy się, że nękająca Młynarskiego przypadłość stawiała go przed tragicznym wyborem. Przyjmowanie leków umożliwiało bohaterowi normalne funkcjonowanie, ale zabijało zdolność tworzenia.       Agata Młynarska,  Paulina Młynarska,  Wojciech Młynarski    Silnie eksponowany na ekranie wątek napięcia pomiędzy sztuką a życiem pozwala wykroczyć ""Piosence"" poza kontekst filmu biograficznego i czyni z niej uniwersalną opowieść o życiu artysty. Jednocześnie jednak dokument Albrecht sprawdza się także jako promocja, nieco zapomnianej w ostatnich latach, twórczości tytułowego bohatera. Teksty rozbrzmiewających na ekranie piosenek robią wrażenie, gdyż – choć dawniej były interpretowane w kategoriach satyry na peerelowską rzeczywistość – bynajmniej nie straciły na aktualności.  W podzielonej światopoglądowo i klasowo Polsce szczególne wrażenie robi charakteryzująca Młynarskiego – inteligentna otwartość na język ulicy i problemy stanowiące treść szarej codzienności. Choć piosenki bohatera filmu emanują prostotą, w rzeczywistości kryją w sobie sporą głębię. Tak dzieje się choćby ze szlagierem ""Róbmy swoje"", o którym Młynarski wspomina w filmie z przekąsem, że swego czasu był on cytowany zarówno przez Lecha Wałęsę, jak i Wojciecha Jaruzelskiego. Słuchany po latach, utwór fascynuje jako pochwała nieefektownej pracy u podstaw stojącej w kontrze do zakorzenionych w naszej kulturze romantycznych uniesień. Czyż w końcu skromne hasło ""Róbmy swoje, może to coś da, kto wie?"" nie wydaje się bardziej atrakcyjne niż patetyczne wezwania, jakie kierują do nas na każdym kroku samozwańczy mężowie stanu?"
positive,5,"Dziedzictwo zobowiązuje. Chociaż na przestrzeni dekady seria ""Piła"" zamieniła się we własną parodię, hollywoodzcy księgowi wciąż czują dreszcz podniecenia na myśl o jej powrocie. Nic więc dziwnego, że po siedmiu latach gabinet tortur zostaje ponownie otwarty, zaś film braci Spierigów okazuje się wszystkim, co Fabryka Snów wymyśliła w celu maksymalizacji kapitału: od sequela przez interquel po reboot. To ostatnie wydaje się najbardziej interesujące, w końcu obietnica nowego rozdania kojarzy się z gestem samokrytycznym.        Brittany Allen     Niedoczekanie. Jeśli idzie o fabułę, możemy mówić co najwyżej o marketingowej zasłonie dymnej. Film po raz ósmy opowiada tę samą historię w ten sam sposób. Akcja prowadzona jest dwutorowo – podczas gdy para detektywów bada serię zbrodni przywodzących na myśl dokonania sadystycznego filozofa-majsterkowicza Jigsawa, zamknięci na odciętej od świata farmie nieszczęśnicy tracą powoli kończyny i składają swoje ciała na ołtarzu pokrętnie rozumianej sprawiedliwości. Wszyscy wprawdzie drapią się po głowach, bo Jigsaw gryzie piach już od paru filmów, ale pomijając ten szczegół, jest po staremu. Ofiary wykazują się inteligencją ameby, detektywi stracili charyzmę podczas rozwodów oraz traumatycznych wydarzeń z przeszłości, zaś stały punkt programu, czyli finałowy twist ponownie jest owocem desperacji scenarzystów. Nie tędy droga.     Zmiana stylistycznych akcentów wypada nieco lepiej i można na jej podstawie nazwać ""Dziedzictwo"" rebootem. Twórcy zrezygnowali z efekciarskiego montażu, oczobitnych filtrów, zmienili też format obrazu i zaparzyli melisę operatorowi. Ekran nie przypomina już zielono-brunatnej brei, film wygląda i brzmi lepiej, a ponadto opowiedziany jest z minimalną dozą reżyserskiej samokontroli. Czy w jakikolwiek sposób wpływa to na dramaturgię? Czy mówi nam o horrorowym miniuniwersum coś nowego? A może odwraca uwagę od dziur logicznych wielkości Jowisza? Oczywiście, że nie. Ale przynajmniej nie kala zmysłów montażową sieczką oraz kaskadą przesterowanych dźwięków.       Brittany Allen,  Mandela Van Peebles,  Laura Vandervoort,  Paul Braunstein     Po oryginalnej ""Pile"", w której aspekt psychologiczny nie był jeszcze piątym kołem u wozu, seria skręciła w stronę radosnej, bezkompromisowej rzeźni. Z racji niewielkiego znaczenia cyklu w 120-letniej historii światowego kina, nie miałem z tym większego problemu – o ile tylko inscenizacja kolejnych zgonów pozostawała wybornym kampem. Wspomnę tylko hołd dla Edgara Allana Poego i Rogera Cormana w postaci gigantycznego wahadła, rozcinającego na pół skrępowanego przestępcę. Albo wypełniony strzykawkami wilczy dół – twórczą reinterpretację przysłowia o igle w stogu siana oraz ostateczny test dla pokutującej heroinistki. Nowa część jest pod tym względem rozczarowująca – zarówno jeśli chodzi o stronę koncepcyjną, jak i o skromną ilość syropu klonowego.   W najlepszej scenie filmu odwiedzamy pokój zamieniony w mauzoleum pamięci Jigsawa. Są tam pułapki, które widzieliśmy już w akcji, halloweenowe przebrania i maski oraz inne pamiątki z krwawego szlaku. To całkiem precyzyjna metafora fanowskiej kultury i zarazem ostrzeżenie przed jej niebezpieczeństwami. Są takie chwile, w których po prostu trzeba zapomnieć o przeszłości i ruszyć dalej z kinem. Twórcy ""Dziedzictwa"" pokazali, że widzą nowy kierunek. Teraz wystarczy tylko zrobić pierwszy krok.   "
positive,5,"Jeszcze się na dobre nie zaczęło, a już puszczają oko – słynne logo Universalu oglądamy w kilku pauzach i powtórkach, jakby czołówka wpadła w pętlę czasową albo robiła sobie z nas szczeniackie jaja. A przecież nie potrzebujemy aluzji, żeby wiedzieć, z kim mamy przyjemność – ""Śmierć nadejdzie dziś"" ryczy z trailerów i plakatów, że jest slasherową wersją ""Dnia świstaka"". No i tak, mamy to: ktoś musi przeżywać wciąż i wciąż ten sam pechowy dzień, żeby ktoś inny mógł mu raz za razem dziurawić bebechy kuchennym nożem. Śmierć – jak w grze wideo – oznacza restart, ale przynajmniej bez resetu pamięci. Na grzebanie w konfiguracjach i ewentualne zmniejszanie poziomu trudności jest więc calutka, zapętlona wieczność. Aż do ostatecznego zdarcia maski i ujawnienia obmierzłej gęby psychopaty.        Jessica Rothe   Universal Pictures  Maska jest oczywiście straszno-śmieszna, tak jak w klasykach gatunku – to łeb przerośniętego bobasa z wicherkiem i mlecznym zębem na przedzie. Cała reszta też gładko siedzi w ramach konwencji – są obowiązkowe college'owe klimaty, logika ""studenckie ciacha kontra frajerzy"", dialogi rodem z pamiętnika licealistki. Mordowana seriami szczęściara to nadęta, wyrachowana blondyna, członkini uczelnianego stowarzyszenia dla dziewcząt, które zrzesza podobne do niej snobki i kandydatki do anoreksji. Tree budzi się po grubej imprezie w łóżku jednego ze szkolnych frajerów: ma gigantycznego kaca, dziury w pamięci, na dodatek dzwonek w telefonie przypomina, że dzisiaj są jej urodziny. Wypada z akademika jak burza, ciska otoczeniu wkurzone spojrzenia, dzień będzie orką na ugorze: trzeba spotkać się z profesorem-kochankiem, wbić szpilę nielubianej współlokatorce, zaplanować kolejne imprezy, zdrady i ploteczki. A wieczorem, w skąpej sukience, przechadzać się najbardziej ponurą i odludną z kampusowych ścieżek, gdzie psychol już zastawił swe sidła. I jeszcze zanim Tree zdoła sobie na dobre uświadomić, że na dziury w płucach nie pomogą igła z nitką, obudzi się po grubej imprezie w łóżku jednego ze szkolnych frajerów.... I tak w koło.   ""Śmierć..."" jest koncertem standardów. Każdy kolejny restart to nowa szansa na rozwikłanie zagadki, a w pewnym sensie także czas (cudownie) odzyskany – na moralne spa, autorefleksję, korektę poprzednich wyborów oraz własnej arogancji. Wiadomo, że zaklęty krąg śmierci musi mieć jakiś związek z radośnie praktykowanym ""biczyzmem"" Tree, więc – jak to w slasherach i coming-of-age'ach bywa – niedawni frajerzy i szkolni dziwacy awansują z worków treningowych na sojuszników. No bo kto inny uwierzy, że po raz dziesiąty przeżywasz te same sytuacje i odliczasz minuty do bolesnej śmierci? Trzeba też przyznać, że typowy dzień współczesnej młodej kobiety – tak jak widzą go twórcy – sam świetnie wpisuje się w ideę wiecznych powtórek: to pełen różu i brokatu festiwal płciowych stereotypów, z nieśmiertelnymi rytuałami strojenia, odchudzania, podrywu i imprezowania na czele. Da się to oczywiście zrzucić na karby kliszy gatunkowej – że przecież slasher i ""głupia, wrzeszcząca blondynka"" to takie stare, dobre małżeństwo, któremu wybacza się lekkie stetryczenie i świerszczyki trzymane pod łóżkiem. Byłoby jednak o wiele higieniczniej, gdyby schematy udało się bardziej urefleksyjnić – wydobyć ich absurdalność i nieżyciowość, może nawet z lekka obśmiać, przełamać jakąś nieoczywistą zagrywką, jak w horrorach spod znaku ""Uciekaj!"" czy ""Coś za mną chodzi"".        Ruby Modine,  Jessica Rothe   Universal Pictures  Mikra samoświadomość spycha ""Śmierć..."" do roli zręcznie zaprojektowanego bilbordu – jeśli przykuje uwagę, popatrzymy, ale już za chwilę śmigamy dalej w całkowitej niepamięci. Po długiej ekspozycji i pierwszych dźgnięciach każde kolejne zmartwychwstanie Tree witamy z rosnącą obojętnością. Magia zapętlonej rzeczywistości działa, tyle że na opak: powtórka wzbudza letnie emocje, bo i faktycznie okazuje się zwyczajną powtórką – z hollywoodzkich standardów i z naszych własnych, powtarzalnych oczekiwań. Średnio satysfakcjonujące nitki prowadzą do rozczarowującego kłębka – w finale psychoanaliza kata i ofiary (ale taka podpatrzona u Scooby Doo) zyskuje swoje pretensjonalne dopełnienie w wizji terapeutyczno-konfesyjnej sielanki. I chociaż doceniam fakt, że slasherowa bohaterka dostaje w ""Śmierci..."" spory zastrzyk sprawczości – ofiara ma piękną i niepowtarzalną szansę dokopania swemu oprawcy – to ostatecznie zabieram jedno oczko za zawiedzione oczekiwania. Zapowiadali co najmniej Billa Murraya skórującego zarżniętego świstaka – mimo wszystko jakiś kop nowości. Tymczasem to znowu on – ten sam stary, nudny serial o winie, odkupieniu i nożach kuchennych. I w dodatku ktoś przewinął taśmę o jeden raz za dużo. Osobiście bardzo poproszę o pauzę."
positive,5,"Powtórzę za Davidem Fosterem Wallace'em: tenis nie jest sportem, który przebija się przez ekran. W telewizyjnym skrócie perspektywicznym ginie tempo gry i poczucie dystansu, jaki musi pokonać serwowana piłka, nie czuć tam siły kolejnych uderzeń. Gdy za tenis zabierają się zaś filmowcy, zamiast naprawiać powyższe błędy, produkują nowe: stawiają na montaż i szatkują rozgrywkę niczym jakieś sceny akcji, dość mechanicznie podwyższając widzom ciśnienie i gubiąc poezję tenisowego detalu. Fakt: żeby tę poezję zachować, w filmie o – dajmy na to – Federerze musiałby zapewne zagrać sam Federer (ewentualnie Daniel Day-Lewis). Nic zatem dziwnego, że ""Wojna płci"" nie stanowi rewolucji w ""ekranizowaniu"" tenisowej rozgrywki. Ma to jednak sens o tyle, że w meczu, o którym będzie tu mowa, nie szło o sport, ale o gender.  Choć trudno dziś w to uwierzyć, ta historia wydarzyła się naprawdę. Przebrzmiały gwiazdor tenisa Bobby Riggs (Steve Carell), niegdyś trzykrotny zwycięzca Wimbledonu, wpadł na pomysł, jak urozmaicić sobie życie na emeryturze i wrócić z pompą na pierwsze strony gazet. Jego koleżanki po fachu właśnie zaczynały głośno domagać się równouprawnienia płac, Riggs postanowił tymczasem udowodnić światu, że mężczyźni nieprzypadkowo zarabiają na grze w tenisa kilkakrotnie więcej niż kobiety. W tym celu wyzwał na pojedynek najwyżej notowaną tenisistkę, inaugurując tytułową wojnę (a w zasadzie bitwę) płci. W 1973 roku Riggs stawił czoła na korcie wielokrotnej zwyciężczyni Wimbledonu, Billie Jean King (Emma Stone). Mecz miał ostatecznie rozstrzygnąć palącą kwestię: czy ""tenis"" równa się ""penis""?       Emma Stone,  Steve Carell   Twentieth Century Fox Film Corporation  Zanim do głosu dorwą się specjaliści od dowodzenia fizycznej przewagi męskiego nad żeńskim – a także John McEnroe – spieszę donieść, co następuje: King nie argumentowała, że byle tenisistka jest w stanie pokonać byle tenisistę. W ""bitwie płci"" naprzeciwko siebie stawali przecież sportwoman u szczytu formy i 55-letni emeryt; mecz nie miał więc charakteru eksperymentalnego, ale symboliczny. Riggs, samozwańczy – i faktyczny – szowinista, obrażał przecież kobiety ""po całości"", delegując je do statusu obywateli drugiej kategorii. King przystąpiła do meczu świadoma, że jego postawa może jedynie powiększyć społeczne nierówności, promieniując także poza świat sportu. Zamierzała wygrać więc nie tylko z byle podtatusiałym bufonem, ale i z ciążeniem płciowego stereotypu.  Nie powinno zatem dziwić, że reżyserski duet Jonathan Dayton-Valerie Faris przepisuje tu kino sportowe na poetykę ""niezalu"" rodem ze swoich poprzednich produkcji, ""Małej Miss"" czy ""Ruby Sparks"", doprawiając całość ziarnistą patyną konotującą lata 70. ""Wojna płci"" jest przede wszystkim słodko-gorzkim filmem drogi, w którym fotogeniczny spleen życia w trasie spotyka się ze skeczową groteską. Mamy tu rodzaj narracyjnego parytetu: na dwoje głównych bohaterów przypadają dwie tonacje. Emma Stone głównie jeździ po Stanach, rozdarta między mężem (Austin Stowell) a zakochaną w niej fryzjerką Marilyn (Andrea Riseborough). Carell natomiast błaznuje w kolejnych urządzanych przez Riggsa pokazówkach. Ten aktorski pojedynek płci wygrywa zdecydowanie Stone, mimo że scenarzysta Simon Beaufoy dopisuje Riggsowi parę charakterologicznych zmarszczek w rodzaju kryzysu wieku średniego, żeby Carell miał się w co wgryźć. To wciąż jednak mało, zwłaszcza że Stone popisowo przekracza swoje emploi wielkookiej, charakternej dziewczyny na rzecz schowanej za grzywką i okularami nieśmiałej-choć-w-głębi-duszy-silnej King. Ale to rola godna lepszego filmu.       Emma Stone,  Steve Carell   Twentieth Century Fox Film Corporation  ""Wojna płci"" rozmienia się bowiem na drobne w natłoku tematów i bohaterów. Dayton, Faris i Beaufoy poświęcają tak dużo miejsca kolejnym wygłupom Riggsa, że nie starcza im już czasu na pogłębienie kwestii, które naprawdę ich interesują. Nie sposób uwierzyć w szalone zauroczenie, jakiemu ulega Billie, jej ukochana Marilyn przypomina bowiem raczej scenariuszowy mechanizm do komplikacji fabuły niż postać z krwi i kości. ""Sensualne"" sekwencje z rozmytym obrazem i kamerą na zbliżeniu nie zastąpią braku chemii między bohaterkami. Wątek homoseksualny zostaje więc siłą rzeczy sprowadzony do taniego romansidła o wzdychających do siebie Stone i Riseborough, a potem jeszcze spuentowany łopatologiczną przepowiednią lepszego świata wygłoszoną przez Alana Cumminga w roli chodzącego gejowskiego stereotypu.  Ta deklaratywność jest zrozumiała: twórcom ewidentnie zależało na jasnym wyrażeniu stanowiska. Szkoda jednak, że postawili na hasłowość, bo to nie szczytne deklaracje bohaterek ani łopatologiczne pyskówki między King a tenisowym promotorem Jackiem Kramerem (Bill Pullman) są tu najbardziej wymowne. Dużo mocniej uderzają niuanse epoki, rzeczy wówczas niewidzialne, a dziś kłujące w oczy: choćby poufały gest, z jakim telewizyjny prezenter obejmuje na wizji jedną z tenisistek. W ""Wojnie płci"" takie szczegóły giną jednak między kolejnymi kolorowymi ekscesami Riggsa. W sumie dziwne to równouprawnienie: szowinistyczny klaun dostaje dla siebie aż pół filmu, a równościowy morał zostaje podany na tacy, byle szybko, jakby od niechcenia. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,8,"Gdyby ""The Florida Project"" nakręcić w Polsce, pewnie wyszłoby coś w stylu ""Cześć, Tereska"". Sean Baker wynalazł przecież – podobnie jak kiedyś Robert Gliński – hiperzdolne dzieci-naturszczyków i obsadził je w opowieści o społecznych dołach. Jesteśmy jednak możliwie najdalej od jakiegoś szaroburego kina z sumieniem i moralizatorskim podtekstem. Po części zapewne dlatego, że Baker opowiada swoją historię w absolutnie nieprotekcjonalnym tonie, bez cienia oceny. A po części dlatego, że akcja filmu toczy się w Ameryce, gdzie można klepać biedę i ledwo wiązać koniec z końcem, pozostając w iście bajkowej scenerii.  ""The Florida Project"" świetnie gra bowiem z konwencją filmu dla dzieci, z tymi wszystkimi kinowymi wyprawami do magicznych krain i wizjami świata oglądanego przez różowe okulary, z poetyką pastelowych barw i spuszczonej ze smyczy wyobraźni. W jednej ze scen mamy nawet tęczę, ale – co znamienne – to tęcza jak najbardziej prawdziwa. Baker podąża ze swoją kamerą za grupą dzieciaków mieszkających w motelowym kompleksie na obrzeżach Disneylandu. Jesteśmy na zapleczu wspaniałego świata: stojący nieopodal park rozrywki to wielki nieobecny opisanej w filmie przestrzeni, ale w okolicy i tak czuć już landrynkową atmosferę lunaparku. Ironiczne: sąsiedztwu, w którym wychowują się mali bohaterowie, bliżej do slumsów, ale zamiast mrocznych zaułków zewsząd otaczają ich różowe ściany, gigantyczne głowy czarodziejów i wielkie pomarańcze. Dość powiedzieć, że motel, w którym mieszka ze swoją matką mała Moonee, nazywa się Magic Castle.  Akcja filmu toczy się podczas wakacji, gdy w (gorącym) powietrzu wisi psota. Moonee i jej najlepszy kolega Scooty biegają po okolicy, szukając nowego pomysłu, jak zabić nudę. A to urządzą konkurs plucia, a to wyłączą prąd w budynku, a to przeczeszą osiedle opuszczonych domów. Baker opowiada ich perypetie w luźnym, bliskim dokumentu stylu, skupiając się na kolejnych dziecięcych ""przygodach"". Fabuła jest tu drugorzędna, wyłania się jakby od niechcenia z sumujących się w szerszy obraz scenek. Nic dziwnego – tak przecież wygląda świat z punktu widzenia dziecka: od impulsu do impulsu, od wydarzenia do wydarzenia, z ""dorosłymi"" sprawami oddelegowanymi do roli tła. Reżyserski dotyk wydaje się tu bardzo subtelny i film sprawia wrażenie, jakby Baker często komponował sceny z zaobserwowanych, sprowokowanych sytuacji, zamiast naginać rzeczywistość pod jakieś aprioryczne fabularne wymogi. Luźna narracyjna forma pozwala rozwinąć skrzydła młodym aktorom, z grającą Moonee Brooklynn Prince na czele. Dzieciaki są tu tak naturalne, jakby reżyser podglądał niewidzialną kamerą prawdziwe podwórkowe psoty: w rezultacie to jedna z zabawniejszych komedii, jakie obejrzycie w tym roku.  Ale choć film jest lekki, nie traktuje o lekkich sprawach, gładko wpisując się w ""uniwersum"" Bakera, który po raz kolejny opowiada o ambiwalencji amerykańskiego snu. W ""Gwiazdeczce"" i ""Mandarynce"" reżyser zaglądał za fasady przedmiejskiej idylli i blichtru Los Angeles, portretując samotnych ludzi zaplątanych w ""brudne"" interesy pornografii czy prostytucji. Ale zamiast demonizować, zamiast piętnować patologie, pokazywał ciepłą, codzienną stronę życia ""na dołach"". W ""The Florida Project"" podobnie. To kino niby bliskie wrażliwości Larry’ego Clarka czy Harmony’ego Korine’a, podobnie czułe na chropawy puls ulicy, a jednak zupełnie inne w wymowie. Zamiast ładować nam na twarz tragedie, Baker woli wsłuchać się w dziecięcy język, żywy, kolorowy, pełen kalamburów i gier słownych oraz zasłyszanych od dorosłych zwrotów. W mowie maluchów, komicznie bogatej od frazesów w rodzaju ""nie jesteś moim szefem!"", niczym w krzywym zwierciadle odbija się przecież dorosły świat. Kiedy Moonee i jej koledzy klną po szewsku albo dosadnie się strofują, wiemy, że powtarzają jedynie to, co usłyszeli w swoich domach – czy w tym przypadku: w pełniących funkcję domów pokojach motelowych.   Znamienna jest tu relacja Moonee z jej matką, Halley (Bria Vinaite), która zachowuje się – i wygląda – bardziej jak starsza, wulgarna siostra, z którą pstrykasz sobie selfiaczki i twerkujesz w rytm puszczonego z komóry rapu. Wytatuowana, z zielonymi włosami i pyskatym usposobieniem, kobieta robi dobrą minę do złej gry, w rzeczywistości żyje bowiem na skraju ubóstwa, bez stałej pracy, nieustannie czując na plecach oddech opieki społecznej. Żeby stać ją było na czynsz za kolejny tydzień, musi chwytać się coraz bardziej ryzykownych fuch. Halley nie jest jednak anomalią, ale normą w hotelowej scenerii, pełnej rozmaitych życiowych przegranych, freaków i ciułających grosz do grosza samotnych matek. Dlatego kusi, by w tym ""magicznym zamku"" dojrzeć jakąś alegorię zinfantylizowanej, trashowej Ameryki pozostającej na łasce korporacji i instytucji państwowych. Ale takie odczytanie byłoby krzywdzące dla wrażliwości Bakera, który nie chce bawić się w uogólnienia i diagnozy.   Spojrzenie reżysera bliższe jest chyba postawie zarządzającego hotelem Bobby’ego. Willem Dafoe, z pokrytą bruzdami twarzą, w wytartych dżinsach, zgarbiony, zdaje się dźwigać na barkach ciężar całego świata, ale nie brak mu ciepłej empatii. Choć to on zarządza hotelem, w rzeczywistości stanowi jedynie trybik w firmowej maszynie. Dla lokatorów jest surową twarzą instytucji – facetem, który każe ci przypiąć rower, nie hałasować po 22 i płacić czynsz w terminie – ale sam musi schylać kark przed własnym szefem. Na terenie hotelu zajmuje się wszystkim: jest złotą rączką, konserwatorem i sekretarzem, komornikiem, który wywali cię z pokoju, i policjantem, który przegoni z terenu podejrzanego starszego pana kręcącego się wokół dzieciaków. Koniec końców może tylko robić swoje, a pod koniec dnia sczilować z papierosem, załamując ręce nad światem. Raz na jakiś czas uśmiechnie się porozumiewawczo do kolejnego dzieciaka, który biega po podwórku, ciesząc się życiem, póki jeszcze może.   "
positive,5,"O groźnych, chłepczących ludzką krew wampirach słuch w kinie już dawno zaginął. Od lat krwiopijcy przedstawiani są jako ofiary ludzi i ich brutalnych nagonek. Większość z nich postanowiła wyzbyć się potwornej natury i wieść swój nieżywot w spokoju. W takim układzie wampiry i ich relacje z ludźmi stały się doskonałym materiałem na opowieści o uprzedzeniach, tolerancji i przyjaźni ponad podziałami. Upiory to w końcu my, tylko że mają trochę inne zwyczaje i są nieco bardziej anemiczni. Wbrew tytułowi ""Między nami wampirami"" też jest opowieścią o przełamywaniu barier między ludźmi i wiecznymi umarlakami. Film Richarda Clausa i Karsten Kiilerich to właściwie animowana wersja cieszącego się dużą popularnością i dobrymi opiniami ""Małego wampirka"" z 2000 roku (nie bez powodu animacja w oryginalnej wersji językowej ma ten sam tytuł). Tyle że w zestawieniu z oryginałem ""The Little Vampire 3D"" wypada dosyć, ekhem, blado.                    Jednym z bohaterów ""Między nami wampirami"" jest trzynastoletni Tony (w polskim dubbingu Jakub Jankiewicz) zafascynowany opowieściami o wampirach. Sceptyczni wobec jego zamiłowań rodzice postanawiają jednak sprawić mu radość i zabierają go na wycieczkę do Transylwanii. Tak się składa, że akurat trwa tam zlot miejscowych wampirów. Pewien bezduszny łowca chce wykorzystać tę okazję do pozbycia się wszystkich krwiopijców za jednym zamachem. Gdy Tony pozna Viga – swojego rówieśnika, który ma 13 lat już od trzech wieków – pomoże mu w walce w obronie jego gatunku.          Scenariusz, którego współautorem jest także Larry Wilson, mający na swoim koncie zarówno ""Małego wampirka"", jak i inny udany film o odmieńcach – ""Rodzinę Addamsów"", jest znacznie uboższy względem oryginału. W zestawieniu z nim wyraźnie widać, że animowana wersja idzie na skróty – bohaterów wprowadza szybko i sprzedaje o nich tylko tyle informacji, by choć odrobinę ich polubić. Ważniejsze od samych postaci wydają się sceny akcji oraz oparte na grach słownych żarty. I tych jest tu sporo. W bajce dużo się dzieje, a bohaterowie przerzucają się dowcipami o życiu, umieraniu, wieczności, wychodzeniu z cienia i kładzeniu się do grobu (studio PRL odpowiedzialne za polską wersję językową sprawdziło się w tym temacie – czasem jest naprawdę zabawnie). Można się tu też dopatrzeć aluzji do homoseksualnego charakteru przyjaźni Tony'ego i Vigo – zwróćcie choćby uwagę na ich pierwszy wspólny lot albo rywalizację Vigo z siostrą o względy Tony'ego. Nie jest to jednak motyw wiodący w ""Między nami wampirami"". Najważniejsze wydaje się przesłanie o wzajemnym zaufaniu, zrozumieniu i przyjaźni bez względu na różnice w pochodzeniu. Seans – mimo prostej fabuły – nikomu więc krwi nie napsuje. Już sam ten fakt bywa w kinie dziecięcym godny uwagi."
positive,8,"Matka zawsze mnie przestrzegała: chcesz spać spokojnie, unikaj braci Grimm. Niemieckie baśnie to ponadczasowy kuferek z makabrą, groteską i surrealistyczną cudownością, budulec pierwszych dziecięcych koszmarów i pożywka dla scenarzystów. W ""Dziewczynie bez rąk"" gehenna czai się już w tytule i wcale nie ma charakteru przenośni: członki odrąbywane są naprawdę, katem jest własny ojciec, a siekiera tnie w imię diabła. Sebastien Laudenbach tę grimmowską dosłowność traktuje jak zaczyn, z którego wyrabia uniwersalną opowieść o poszukiwaniu wolności i przekuwaniu własnych braków w zręby stabilnej tożsamości. Co istotne, animowana forma pracuje na równych zasadach z baśniową narracją, a w wielu przypadkach ma zupełną autonomię i nawet wybija się na prowadzenie. Przepiękne, rozedrgane obrazy nie są po prostu ilustracją ""podróży bohatera"", ale snują równoległą historię – o wyłanianiu się kształtów z chaotycznego tła, radości tworzenia, jedności człowieka z naturą.          Z malarskiej różnorodności kolorów i figur wyłazi najpierw diabeł pod postacią dzikiej świni. I jak to w baśniach bywa, nisko się kłania: da biednemu młynarzowi bogactwo, ale w zamian za to, co leży za młynem. Tam, między konarami jabłoni, beztrosko bawi się młynarzowa córka. Kiedy okrzepną już pierwsze żale, a niedawny biedak pobuduje sobie szczerozłote pałace, diabeł wraca po zapłatę i nie może nic wskórać – dziewczyna zachowała niewinność, roni łzy tak czyste, że nawet po odrąbaniu dłoni, w które wypłakiwała smutki, zło nie potrafi jej wziąć w posiadanie. Okaleczona, zdradzona przez własnego ojca – z faustycznym entuzjazmem poddającego się rozkazom czarta – bezręka młynarzówna wyrusza na poszukiwania szczęścia i miejsca wolnego od ludzkich i metafizycznych intryg.  Nie jest to podróż zwyczajna, nie jest nawet typowo baśniowa – i to nie tylko ze względu na pojawiające się w filmie ""dorosłe"" wątki (seks, poród) czy wysoki poziom okrucieństwa (oprócz rąk obcina się tutaj i wydłubuje również inne części ciała). Laudenbach posługuje się malarskim niedopowiedzeniem – jego rysunki są minimalistyczne, kontury postaci i przedmiotów niedomknięte, wibrujące, ponakładane na kolejne półprzezroczyste tła i warstwy, które raz dominują na pierwszym planie, żeby za chwilę cofnąć się w głąb obrazu; krajobrazy falują, ludzkie figury zmieniają kształty, a w momentach napięcia czy zagrożenia zupełnie się zacierają. Wszystko, co tutaj oglądamy i czego doświadczamy, pozostaje w ciągłym procesie stwarzania – biała kartka papieru zapełnia się zamkami, łanami zbóż, rzecznymi boginiami, rycerzami. Ta migotliwość i niepełność rzeczywistości jest bliska sennemu marzeniu, płynnym światom ""Alicji z krainy czarów"", a nie dosłowności i zgrzebności podań ludowych.  Animacje chodzą więc u Laudenbacha własnymi ścieżkami. Czasami dopełniają stany emocjonalne bohaterów, innym razem – dzięki swojej zwiewności, urodzie – są przeciwwagą dla ciężaru tematycznego: motywów tułaczki, zdrady, dzieciństwa odartego z niewinności i godności. Przede wszystkim jednak odzwierciedlają charakter głównej bohaterki, jej stosunek do rzeczywistości i życiową filozofię. Dziewczyna bez rąk nie widzi różnicy między sobą a światem na zewnątrz, czerpie radość z drobnych, tułaczych przyjemności: dotykania drzew, sadzenia warzyw, patrzenia na gwiazdy. Azyl znajduje wszędzie tam, gdzie kończą się granice cywilizacji i wpływy ludzkich namiętności, a na ratunek przychodzą siły przyrody – personifikowane oszczędną kreską Laudenbacha. Natura cały czas kołysze się tutaj na krawędzi, tak jakby miała za chwilę wykipieć, wylać się z gara i pochłonąć ludzkie figurki, pałace ze złota, książęce armie. Bohaterka mości się w jej wnętrzu, łączy swoje kontury z konturami łąk, rzek i lasów, scala z nimi w jedno – i dopiero wtedy czuje się bezpieczna, osiąga wymarzone wolność i spokój.  W tej prostocie tkwi spora siła, szczególnie, że do polskich kin rzadko docierają filmy animowane, które łączą póławangardową formę z przystępną treścią. Styl Laudenbacha jest idealnym medium dla takich fantastycznych, baśniowych opowieści – z mizerii i zerojedynkowości wizji Grimmów wyciska surrealistyczną dynamikę, dawkując w odpowiednich proporcjach grozę, melodramat i zachwyt. I już znany z dzieciństwa kuferek z makabrą wydaje się jakby pojemniejszy, a przy tym lżejszy. Matczyne przestrogi można włożyć między bajki – po ""Dziewczynie bez rąk"" śpi się zdrowo. W głowie wiją się kalejdoskopowe obrazy: raz jestem drzewem, raz skałą, a diabeł nie może mnie znaleźć. A ja się z niego śmieję i wiem, że właśnie teraz jest dobrze. I to naprawdę piękne uczucie."
positive,7,"Reżyserowi Davidowi Lowery'emu nie sposób odmówić tupetu. W trakcie dotychczasowej kariery Amerykanin był w stanie podpisać swoim nazwiskiem zarówno mroczny, art house’owy kryminał ""Wydarzyło się w Teksasie"", jak i disnejowską bajeczkę ""Mój przyjaciel smok"". ""A Ghost Story"" na pierwszy rzut oka wygląda jak owoc karkołomnego połączenia tych dwóch wrażliwości. Nowy film Lowery'ego pozostaje jednocześnie przepełniony goryczą i ujmująco niewinny. Przy okazji, za jednym zamachem przełamuje całą masę mocno zakorzenionych w amerykańskim kinie schematów. Choć reżyser – zgodnie z tytułem – opowiada historię o duchach, trudno odczytywać jego film w kategoriach horroru. Pomimo że w ""A Ghost Story"" istotną rolę odgrywa wątek rozdzielenia dwojga zakochanych, nie sposób uznać także, że mamy  do czynienia z melodramatem. Charakteryzująca dzieło Lowery'ego ulotność czyni z niego przykład filmowej poezji, która nie może, ale i nie chce być zrozumiała dla każdego.  Pierwsze sceny ""A Ghost Story"" nie szczędzą odbiorcy ironii i sprawiają wrażenie pułapki zastawionej na niewtajemniczonych. Reżyser przykuwa wprawdzie uwagę za sprawą umieszczenia w obsadzie kasowego duetu Casey Affleck-Rooney Mara, ale daje obojgu raptem kilkanaście minut czasu ekranowego. Tuż po zawiązaniu intrygi Lowery umieszcza ponadto w fabule długą sekwencję, której statyczność może stanowić wyzwanie nawet dla najbardziej zaprawionych w bojach weteranów kina nowohoryzontowego. Wszyscy widzowie zdolni do zaliczenia tej przedziwnej próby, mogą jednak liczyć na nagrodę. Film, początkowo zakrawający po prostu na artystowski popis umiejętności, stopniowo odsłania wewnętrzną logikę.  O atrakcyjności wizji świata zaproponowanej w ""A Ghost Story"" decyduje przede wszystkim surrealistyczne odwrócenie porządku, do którego przyzwyczaiła nas kultura. Duchy, zwykle przedstawiane jako wszechmocne źródła grozy, w świecie Lowery'ego pozostają rozczulająco zagubione i bezbronne. Co gorsza, ich więź z materialnym światem z każdą chwilą ulega widocznemu osłabieniu. W ten sposób historia z upiorami w roli głównej okazuje się tak naprawdę opowieścią o przemijaniu. Choć niektórzy twierdzą, że upływ czasu przynosi zbawienne efekty, bo pozwala okiełznać traumy i przejść nad nimi do porządku dziennego, Lowery – nieuleczalny romantyk i melancholik – zdaje się być przeciwnego zdania. Zgodnie z wizją reżysera, nie ma w końcu nic bardziej dotkliwego niż świadomość, że ktoś, kto kiedyś był dla nas najważniejszy na świecie, ostatecznie musi ulec zapomnieniu.  Zawarta w ""A Ghost Story"" metafora okazuje się tak bardzo nośna, gdyż łatwo odsłania swą uniwersalność. Choć w punkcie wyjścia reżyserowi chodzi o śmierć, łatwo wyobrazić sobie, że opisane przez niego reguły znajdują zastosowanie także w mniej ekstremalnych sytuacjach, takich jak choćby rozpad związku. Być może zresztą z ""A Ghost Story"" wynika, że rozwój każdej relacji uczuciowej warunkuje pozbycie się z pamięci pierwotnego, idealistycznego wizerunku partnera. W takiej sytuacji amerykański film mógłby stanowić ciekawą ilustrację jednego z najbardziej enigmatycznych i hipnotyzujących zdań, które wyszły spod pióra nieodżałowanego Davida Fostera Wallace'a: ""Every love story is a ghost story"". W pojemnym znaczeniowo dziele Lowery’ego potencjalnych ścieżek interpretacyjnych jest zresztą całe mnóstwo. Niezależnie od tego, którą z nich wybierzemy, aura wokół ""A Ghost Story"" ma w sobie coś przygnębiającego. Na pocieszenie warto jednak dodać, że smutek rzadko kiedy bywa równie piękny i inspirujący."
positive,6,"Miał wszystko: dom, rodzinę, karierę. Chwila nieuwagi i... to stracił. Alkohol – wypadek – śmierć przyjaciela. Trafił do więzienia. Tam musiał dokonać prostego wyboru: zostać wojownikiem czy ofiarą. Decyzja wyznaczy jego los nie tylko w więzieniu, ale również po (ewentualnym) wyjściu na wolność. Wybrał drogę wojownika...       Nikolaj Coster-Waldau     Na papierze fabuła ""Skazanego"" nie przykuwa uwagi. Filmów sensacyjnych o podobnej tematyce rocznie powstają dziesiątki. W końcu czymś trzeba zapełnić ofertę Netfliksa, Amazonu, Hulu i potężnej armii stacji telewizyjnych. Sam reżyser – Ric Roman Waugh – to specjalista od historii o normalnych facetach, którzy zmuszeni są przeniknąć do przestępczego świata (""Infiltrator""), i o brutalnym życiu za kratami (""Skazaniec""). Jednak diabeł tkwi w szczegółach. Wystarczy zaledwie kilka minut seansu, by przekonać się, że ""Skazany"" nie jest kolejnym tanim, nastawionym na zaspokajanie najprostszych instynktów widzów, sensacyjniakiem. Tym razem Waugh miał ambicje stworzyć dzieło poważne, w którym krwawe wydarzenia sąsiadują ze spokojną, kontemplacyjną narracją. Widać, że reżyser czerpał inspiracje z kina francuskiego. ""Skazany"" należy do tego samego nurtu co ""Prorok"", ""Wróg publiczny numer jeden"", ""Biała noc"".  Waugh całkiem dobrze odnalazł się w tej konwencji. Skupia swoją uwagę na głównym bohaterze i bez efekciarskiego pośpiechu odsłania przed nami jego biografię. Owszem, od czasu do czasu wrzuca sceny przemocy. Są one brutalne, pokazane w sposób surowy, tak że nigdy nie stanowią one głównego elementu filmu. W centrum pozostaje sam bohater. A dokładniej: podejmowane przez niego decyzje oraz cena, jaką musi płacić. ""Skazany"" to w gruncie rzeczy kino egzystencjalne, a więzienie i świat gangsterów stanowią tylko dekorację.       Evan Jones          Holt McCallany          Omari Hardwick     Jednak reżyser nadmiernie skomplikował sobie zadanie, przez co film nie zrealizował w pełni swojego potencjału. Problematyczna jest decyzja Waugha, by historię opowiadać równolegle na dwóch płaszczyznach czasowych. W ten sposób najpierw poznajemy efekt wyborów bohatera, a dopiero później okoliczności, w jakich ich dokonał. Ponieważ emocjonalna i duchowa podróż jest głównym tematem filmu, takie podejście buduje niepotrzebny dystans. Widz nie ma możliwości niepostrzeżenie wciągnąć się w świat, w jakim przyszło egzystować protagoniście. Nie służy to odbiorowi.  Nie do końca udało się też reżyserowi uzasadnić rozbudowanie postaci Kutchera, policjanta przydzielonego do sprawy głównego bohatera. Do pewnego stopnia usprawiedliwia Waugha to, że Omari Hardwick gra go perfekcyjnie. Można więc zrozumieć rozterki reżysera, który nie chciał kastrować kreacji aktora. Jednak w kontekście tego, co jest naprawdę istotne w filmie, tak rozbudowana postać Kutchera nie ma sensu. Nie stanowi on ani postaci opozycyjnej, ani komplementarnej do głównego bohatera. Nie nadaje też ciężaru korespondencyjnej relacji, jaka między gangsterem a policjantem się rozwija. Rozwleka jedynie historię, która i tak do najbardziej skondensowanych nie należy.       Jon Bernthal,  Nikolaj Coster-Waldau     Pochwały należą się za to odtwórcy głównej roli. Nikolaj Coster-Waldau, który niedawno męczył się straszliwie w ""Drobnych zbrodniach"", gdzie wcielił się w podobną postać, tym razem stanął na wysokości zadania. Dokonywane przez jego bohatera wybory czasami wydają się naprawdę wątpliwe. Widz jest w stanie w nie uwierzyć wyłącznie dlatego, że w grze Costera-Waldau nie wyczuwa się fałszu. Radzi sobie zarówno w klasycznych scenach z kina sensacyjnego, w których objawia się jako rasowy twardziel, jak również w tych momentach, w których musi ujawnić słabość i egzystencjalne cierpienie. Okazał się doskonałym sojusznikiem reżysera. Wspólnymi siłami stworzyli solidny film, który oferuje widzom więcej niż tylko strzelaniny, bijatyki i pościgi."
positive,8,"Zdjęcia antycznych posągów kontra zamaszyste, jakby odręczne napisy – już czołówka filmu jest znamienna. Posągowość muskularnych męskich ciał oraz bogate zaplecze europejskiej kultury z jednej strony, intymna notatka albo wpis w dzienniku z drugiej. Luca Guadagnino przenosi na ekran powieść André Acimana, przepisując Proustowską narrację oryginału na swój filmowy charakter pisma, jednocześnie odsyłając chociażby do filmografii Viscontiego. ""Tamte dni, tamte noce"" to bowiem – podobnie jak twórczość włoskiego klasyka – kino utkane z literatury. Nie dość że oparte na powieści, to jeszcze szafujące niemalże akademicką ikonografią, tymi wszystkimi wypełniającymi drugi plan szeregami woluminów i czytanymi przez bohaterów w ciepłe letnie dni klasykami. A przy tym jednak kino ""kinowe"", generujące niemal całą dramaturgię z gry spojrzeń i gry ciał, z napięcia między tym, co widać a czego nie.  Są lata 80., gdzieś we Włoszech. Elio (Timothée Chalamet), nastolatek włosko-amerykańskiego pochodzenia, spędza wakacje, czytając, grając na pianinie, flirtując z koleżanką. Jego ojca – uniwersyteckiego profesora – odwiedza pracujący nad doktoratem stypendysta, Amerykanin Oliver (Armie Hammer). ""Uzurpator!"" – cedzi na jego widok przez zęby Elio, musi bowiem oddać gościowi swój własny pokój. Tymczasem Oliver, choć wraz z ojcem chłopaka bada kulturę antyczną i dotrzymuje profesorowi kroku w akademickich dysputach, wnosi do rodzinnego domu odrobinę jankeskiej dezynwoltury. Jego bezpretensjonalność graniczy bowiem z arogancją, uosabianą najlepiej przez rzucane w trakcie konwersacji, zbywające rozmówcę słówko ""later"". W filmie, w którym przypomina się nam o wadze słów, w którym dyskutuje się o etymologii wyrazu ""morela"", owo ""later"", Amerykański odpowiednik naszego ""nara"", jawnie kontrastuje z rzuconym po francusku ""usurpateur"" Elia. Dyskretna antypatia chłopca do przybysza zmieni się jednak wkrótce w fascynację, tak jak słowo ""morela"" porzuci okowy teoretycznego, akademickiego dyskursu, by stać się – w praktyce – owocem z drzewa poznania.   Nie mogło być inaczej: to film niezwykle zmysłowy. Podobnie jak ""Nienasyconych"", ""Tamte dni, tamte noce"" wypełnia światło, a bohaterom udziela się erotyczna aura gorącego dnia gdzieś na włoskiej prowincji: ciepłe powietrze, słońce, woda, przepocone lniane koszule. Nieprzypadkowo Hammer jest tu jak jedna z antycznych figur, jakie wyławia z morza profesor. Kiedy naukowiec omawia potem piękno i dynamizm kształtów zaprojektowanych przez rzeźbiarza tak, by wysyłały jasny sygnał ""patrz na mnie"", równie dobrze mógłby mówić o swoim doktorancie przyciągającym wzrok zafascynowanego Elia. W ślad za młodym bohaterem kamera celebruje posągowego Hammera w sposób, jaki kino rezerwuje zazwyczaj dla ciała kobiecego. Guadagnino rozbija tu jednoznaczność filmowego spojrzenia, bawi się antycznym zachwytem nad cielesnością, przenosząc go na płaszczyznę współczesnej, nastoletniej homoerotycznej fascynacji. Reżyser najpierw uwodzi nas czułymi zbliżeniami, długimi ujęciami, po czym nagle tnie, na ostro, na ruchu, na akcji. Potęguje to wrażeniowość historii, sprawia, że film przypomina ciąg mentalnych stopklatek, zamglone wspomnienie sprzed lat.   Ale skoro mamy widmo Viscontiego, w tym rajskim ogrodzie nie może nie pojawić się piętno śmiertelności; erotyczno-tanatyczny duet musi się dopełnić. Guadagnino rozsiewa tu i tam budzące niepokój sygnały: rana na brzuchu Olivera czy krwotoki z nosa Elia sugerują drugą stronę witalnej, rozseksualizowanej cielesności. Podczas przejażdżki po włoskiej wsi Elio i Oliver korzystają z gościnności pewnej lokalnej starowinki, która częstuje ich, spragnionych, wodą. Nad drzwiami wejściowymi jej domu bohaterowie zauważają portret Mussoliniego, niczym groźbę przed uśpionymi narodowymi demonami, memento, że para gejów trzymających się publicznie za rękę może nie być dla kogoś miłym widokiem. Chłopaki wyśmiewają jednak obrazek oraz duce. Zresztą sam Guadagnino nie zawsze jest poważny, potrafi na przykład ironicznie spuentować scenę seksu eufemizmem rodem ze starego Hollywood, czyli kulminacyjnym najazdem kamery na... okno. Jego film skrzy się od subtelnego humoru, od niezręcznej komedii międzyludzkich niedopowiedzeń i wpadek. Nagłe trzaśnięcie drzwiami, gdy nie chcesz obudzić reszty domu podczas miłosnej schadzki, czy radyjko ilustrujące seksualne uniesienia jakimiś szlagierami nadają filmowi czułej wiarygodności.  I nawet niefortunny polski tytuł (oryginalnie: ""Call Me by Your Name"") okazuje się tu jakoś dziwnie rymować z filmem. Bo mimo akademickiej wylewności bohaterów, nazywanie rzeczy po imieniu przychodzi im z trudem: oto bardzo oczytani ludzie, którzy najważniejsze rzeczy przekazują sobie jednak między słowami. Za pozorem banalnego polskiego ""Tamte dni, tamte noce"", tak jak za pozorem konwencji ""letniego romansu"", kryje się poważna opowieść o niewyrażalności uczuć i o naturze pożądania. O miłości, która ma w sobie pierwiastek przemocy i jest relacją władzy. Gdy Oliver dotyka Elia w trakcie gry w siatkówkę, ten odbiera to przecież jako inwazję, czuje się potraktowany protekcjonalnie, wykpiony. Sam jednak bawi się uczuciami swojej rówieśniczki – nie do końca świadomie, nie do końca z premedytacją, ale jednak. Guadagnino opowiada o potędze impulsów, które bywają destrukcyjne, nawet autodestrukcyjne. Nieprzypadkowo Oliver kilkakrotnie wyraża w filmie obawę przed dogadzaniem swojemu nieposkromionemu apetytowi. Wie, że za horyzontem czekają już ból i strata. Problem w tym, że wie również coś jeszcze: czasem warto ulec. "
positive,8,"Seria filmów o Thorze dowodzi, że pomoc przychodzi czasem z najmniej spodziewanej strony. Pod pierwszą częścią cyklu podpisał się Kenneth Branagh, człowiek, który zjadł zęby na adaptacjach Szekspira. Drugą odsłonę nakręcił Alan Taylor - telewizyjny wyjadacz odpowiedzialny m.in. za sukces ""Gry o tron"". Wydawałoby się, że obaj panowie mają wystarczające referencje, by przenieść na ekran komiks o nordyckim bogu, który dorasta do bycia królem, zmaga się ze spiskującym bratem, a na dokładkę popełnia mezalians. Zarówno ""Thor"" jak i ""Thor: Mroczny świat"" przyniosły producentom zyski, ale nie spotkały się z jakimś szczególnym entuzjazmem. Potrzeba było dopiero twórcy małych offbeatowych komedii, by władca piorunów dostał to, na co zasługiwał: świetne kino.       Chris Hemsworth   Marvel     Taika Waititi zdjął historię Thora z koturnów. Choć fabuła odwołuje się do nordyckiej legendy o ostatecznej zagładzie świata bogów i ludzi, podniosły ton jest w filmie ledwie wyczuwalny. Jeśli ktoś zaczyna mówić o swoich wewnętrznych demonach, powinnościach albo innych trudnych sprawach, możemy być pewni, że  prędzej niż później skończy się to salwą absurdalnych żartów. Humor w dziele Waititiego rodzi się zazwyczaj na styku powagi i banału. Im bardziej nadęte pozy przybierają bohaterowie, tym szybciej wychodzi z nich małostkowość. Thor okazuje się pyszałkiem i narcyzem, Loki - zakompleksionym cykorem, a Hulk - kiedy tylko zejdą z niego nerwy - złośliwym, rozkapryszonym przedszkolakiem. Te drobne śmieszności sprawiają jednak, że bogowie i herosi wydają się bardziej ludzcy, uroczo zwyczajni. Dobre wrażenie robią również postaci debiutujące w uniwersum Marvela: niewylewająca za kołnierz waleczna Walkiria, przegięty miłośnik kolorowych paznokci Arcymistrz oraz przemawiający głosem samego reżysera kamienny kosmita-rewolucjonista Korg. Nawet demoniczna Hela - choć jej motywacje są sztampowe - broni się jako czarny charakter dzięki charyzmie Cate Blanchett.       Tom Hiddleston,  Chris Hemsworth   Marvel   Nowy ""Thor"" tak jak jego kuzyni ""Strażnicy Galaktyki"" odwołuje się do atmosfery kina science-fiction z lat 80. Z powodzeniem łączy CGI oraz praktyczne efekty specjalne, pozwala wyszaleć się specom od kostiumów, scenografii i makijażu, w warstwie muzycznej stawia na syntezatory, a także mruga okiem do fanów ""Flasha Gordona"", ""Star Treka"" i ""Johna Cartera"". W korowodzie efektownych obrazów i zdarzeń nie gubią się na szczęście bohaterowie. Paradoksalnie najlepsze sceny w ""Ragnaroku"" to te, w których Thor wraz z ferajną siedzą i gadają. Dla gwiazdorskiej obsady to okazja, by wykazać się aktorskimi zdolnościami. Chris Hemsworth ponownie okazuje się świetnym komikiem, neurotyczny Mark Ruffalo zachowuje się jak postaci z obrazów Woody'ego Allena, zaś Jeff Goldblum po prostu dobrze się bawi. Gdzieś na uboczu fabuły rozkwita refleksja nad tym, do czego prowadzi obsesyjne pragnienie uznania i poklasku. Film pokazuje, że na szacunek otoczenia zasłużymy tylko wtedy, gdy odważymy się poświęcić dla innych.       Mark Ruffalo,  Chris Hemsworth   Marvel   Autorski stempel Waititiego najmniej widoczny jest w scenach akcji bazujących do znudzenia na schemacie ""huzia na Józia!"". Jednak nawet wtedy reżyser potrafi uatrakcyjnić rozwałkę niezłym żartem bądź bezbłędnie dobraną piosenką (Led Zeppelin nigdy za wiele!). Słowem, robi wszystko, abyś, drogi Widzu, wyszedł z kina z szerokim uśmiechem. Trudno wymagać od niego więcej. "
positive,7,"Legendarny turniej Wimbledoński długo miał w sobie coś z mitycznego Olimpu – największe gwiazdy światowego tenisa, tradycyjnie ubrane, w białe, niczym boskie togi stroje, oklaskująca ich królowa Wielkiej Brytanii i śmietanka największych celebrytów, i oczywiście publiczność zajadająca się ziemskim odpowiednikiem nektaru i ambrozji – truskawkami ze śmietaną. Tradycji dopełnia jedyna w wielkoszlemowych rozgrywkach trawiasta nawierzchnia – pielęgnowana cały rok, tylko po to, by po kilku dniach orania przez tenisistów zmienić się w bitewne pobojowisko. Jednak w 1980 roku boski porządek został zaburzony, na korcie pojawił się prawdziwy rebeliant, który rzucił wyzwanie uznanemu mistrzowi, a świat po raz pierwszy usłyszał gwizdy i buczenia niezadowolonej publiczności w turnieju dotąd rozgrywanym w głuchej ciszy kontrapunktowanej dostojnymi oklaskami. W finale spotkał się książę i żebrak, mistrz zen i jeździec chaosu: Björn Borg (Sverrir Gudnason) i John McEnroe (Shia LaBeouf).       Sverrir Gudnason,  Shia LaBeouf    Reżyser Janus Metz stanął przed trudnym zadaniem oddania ducha tego historycznego dla świata sportu wydarzenia i włożył w nie wysiłek, podobny rozgrywającym ów słynny mecz tenisistom – łącząc tradycyjne dla kina sportowego elementy z małą improwizacją, próbując odnaleźć równowagę między szarżą a dyscypliną. Choć tytuł filmu sugeruje sprawiedliwy podział ekranowego czasu na obydwu rywali, wydarzenia pokazano z perspektywy Björna Borga. Trzy plany czasowe: początki kariery, pełne tremy przygotowania do obrony tytułu mistrza i dekadencka egzystencja sportowego emeryta to kompozycyjny pomysł, dzięki któremu ambitne i karkołomne przedsięwzięcie nie sypie się jak domek z kart. Nazywany ""bogiem"", ""mistrzem"", ""księciem"" i ""prawdziwym dżentelmenem"" Borg w perspektywie Metza jawi się jako człowiek wewnętrznie rozedrgany, stale dążący do stanu równowagi, oddający się setkom rytuałów, które mają zapewnić panowanie nad sobą, nad grą, nad przeciwnikiem. Postać jego rywala – Johna McEnroe'a – pojawia się sporadycznie, ale z intensywnością morskiego sztormu. Kapryśny, nieprzewidywalny, stale narażony na zmienny wiatr młody Amerykanin zdaje się mieć na pieńku z całym światem. Kontrast między psyche bohaterów świetnie oddaje już sam ich wygląd i drobne gesty: choć obaj noszą zabawne z dzisiejszej perspektywy stroje sportowców z lat 80. – zbyt obcisłe spodenki, przykrótkie bluzy i opaski frotte, przytrzymujące długie, jakby odziedziczone jeszcze z epoki hippisów, włosy – Szwed nosi je jak nienaganny garnitur na eleganckiej gali, Amerykanin – jak niewygodne bobasowe śpiochy, które chciałby z siebie zrzucić.   ""Borg/McEnroe"" nie jest jednak tylko filmem dla fanów tenisa, podobnie jak w dobrym ""Wyścigu"" punkt ciężkości z faktograficznego odtwarzania historii rywalizacji przechyla się w stronę dwóch różnych podejść do tego samego sportu i życia w ogóle. Inaczej jednak niż w filmie Howarda tutaj wydobywa się raczej podobieństwa. Dla pojawiającego się z rzadka na ekranie McEnroe'a, postać szwedzkiego mistrza stanowi swoiste alter ego. Młody Borg był piekielnie ambitnym zawodnikiem, jednak jego talent mógł zostać zaprzepaszczony przez wybuchowy temperament. Stało się inaczej za sprawą odpowiedniego trenera – trochę powiernika, trochę ojca, trochę najlepszego przyjaciela. Stałe zachęcanie do pracy nad kontrolą emocji przyniosły rezultaty, okupione jednak neurotycznymi przyzwyczajeniami, w magiczny niemal sposób przywołujące go błyskawicznie do stanu równowagi. Trenowanie w ten sam sposób, na tym samym korcie, poprawianie naciągu, układanie rakiet w ustalonym porządku – jedni zobaczą w tym potwierdzenie obiegowej opinii, że Szwed był robotem, inni jej zaprzeczenie. O emocjonalnym zapleczu McEnroe'a nie dowiemy się niczego wprost, a jedynie przez paralele z Borgiem. Szkicując sylwetkę na pozór nudnego mistrza i każąc widzowi patrzeć przez ten pryzmat na jego nieokrzesanego przeciwnika, twórcy zachęcają do nieoceniania po pozorach. Skoro tyle wysiłku kosztuje Borga wpisanie się w model ogólnie uznanego zachowania, to jakie szatańskie harce muszą dziać się w umyśle młodego Amerykanina, drącego koty z każdym arbitrem?        Shia LaBeouf           Sverrir Gudnason    Finał rozgrywki zasługuje na szczególne miejsce w ""kinie sportowym"" – reżyser rezygnuje z realizmu na rzecz metaforycznego obrazu zmagań dwóch herosów. Dynamiczny montaż przeplatany czasem liryczną retardacją zmienia kort w Wimbledonie w mityczne pole walki. Duża w tym zasługa także aktorów, subtelnie zmieniających historię rywalizujących ze sobą sportowców w ludzi toczących nieustanny samotny bój przeciw całemu światu. Gudnason dzielnie niesie swoją postać, personifikując górę lodową, która jednak ciągle drży przed naruszeniem jej struktury. LeBeouf, do końca balansując na granicy aktorskiej szarży, zdradza niesamowitą dyscyplinę we wzruszającej kluczowej chwili – jedynie zaciśnięta pięść i napięta twarz schowana w rękach zdradzają, że jego bohater to ciągle grożący wybuchem wulkan. Mimo kilku deklaratywnych kwestii, zdradzających nadświadomość postaci i tłumaczących niepotrzebnie niektóre wątki, udaje się ""Borgowi/McEnroe'owi"" zachować wiele niedopowiedzeń i pozostawić widza z tym intrygującym poczuciem, że wie już o bohaterach wszystko, a jednocześnie nie wie nic. "
negative,3,"Wszystko wskazuje na to, że mamy poważnego kandydata do tytułu ""najbardziej przecenionego filmu roku"". Debiut Johna Trengove'a najpierw zakwalifikował się do Konkursu Głównego na festiwalu Sundance, a kilka dni temu otrzymał ważną nagrodę na Londyńskim Festiwalu Filmowym. Nie pierwszy to jednak i nieostatni przypadek, gdy sukcesy na branżowych imprezach podnoszą do rangi sztuki przykłady ewidentnego hochsztaplerstwa. Trudno bowiem powiedzieć, co właściwie irytuje w filmie Trengove'a bardziej: charakteryzujący reżysera cynizm czy ujawniane na każdym kroku niedostatki warsztatowe? Jedno jest pewne – mieszanka obu tych elementów czyni południowoafrykańskie dzieło trudnym do strawienia. Wbrew sugestiom polskiego dystrybutora, ""Inxeba"" nie prowadzi widza żadną ""zakazaną ścieżką"", lecz grzęźnie w ślepej uliczce.       Nakhane Touré    Trengove wydaje się przede wszystkim ofiarą swych nadmiernych ambicji. W punkcie wyjścia jego film przypomina jednocześnie melodramat o zakazanej miłości, opowieść o konflikcie tradycji z nowoczesnością i historię skazanego na klęskę młodzieńczego buntu. Każdy z tych tematów zostaje jednak zarysowany na ekranie w sposób niedbały i schematyczny, a przez to niezdolny do wywołania emocjonalnego zaangażowania. Szczególnie blado wypada w ""Inxebie"" – potencjalnie najciekawszy – wątek miłosny. Homoseksualne uczucie łączące Xolaniego i Viję nie ma w sobie spodziewanego żaru, sceny seksu sprawiają wrażenie zagranych od niechcenia, a romantyczne deklaracje brzmią fałszywie i nieprzekonująco. Reżyser nie ma także pomysłu na umiejętne ogranie paradoksu związanego z faktem, że obaj protagoniści oddają się swym namiętnościom w skrajnie niesprzyjających warunkach. Pochodzący z plemienia Xhosa (tego samego, którego przedstawicielem był chociażby słynny Nelson Mandela) bohaterowie są strażnikami starego rytuału inicjacyjnego, w ramach którego znajdujący się pod ich opieką chłopcy osiągają pełnię dojrzałości.  Zawarty w ""Inxebie"" koncept polegający na zderzeniu homoseksualnego pożądania z konserwatywnymi regułami życia społecznego bynajmniej nie jest nowy. Ang Lee w pamiętnej ""Tajemnicy Brokeback Mountain"" potrafił wykorzystać go do efektownego podważenia tradycyjnych wzorców męskości. Trengove wyraźnie chciał dokonać czegoś podobnego. W tym celu wprowadził do fabuły trzecią ważną postać – Kwandę, podopiecznego Xolaniego, szybko odkrywającego sekret swego nauczyciela. Tkwiący w tym bohaterze potencjał bardzo szybko zostaje jednak zaprzepaszczony. Choć między mistrzem a uczniem tworzy się wzajemna zależność, nie mamy co liczyć na to, że na naszych oczach rozpocznie się jakaś ekscytująca, psychologiczna gra. Aby do tego doszło, bohaterowie musieliby mieć w sobie choćby minimalną dawkę przewrotności. Trengove tymczasem odkrywa wszystkie karty na samym początku i aranżuje na naszych oczach przewidywalny pojedynek pomiędzy doświadczonym hipokrytą a idealistycznym buntownikiem.       Bongile Mantsai,  Nakhane Touré    Jakby świadomy wątłego szkieletu fabularnego ""Inxeby"", reżyser próbuje przyciągnąć uwagę widza w inny sposób. W tym celu odtwarza na ekranie przebieg tradycyjnego rytuału Ulwaluko. Szlachetny z pozoru ułatwiający zrozumienie obcej kultury, w praktyce prowokuje liczne wątpliwości. Umieszczenie w fabule – pozbawionych szerszego kontekstu – migawek przedstawiających egzotyczny obrzęd skazuje widza na przyjęcie powierzchownej perspektywy turysty. W efekcie ""Inxeba"" sprawia wrażenie filmowego ekwiwalentu wczasów all inclusive, na których dobrze bawić mogliby się tylko aroganci z dokumentów Ulricha Seidla. Lepiej zatem zawczasu wymeldować się i wrócić do RPA w towarzystwie bardziej wykwalifikowanych przewodników."
negative,3,"Władysław Mazurkiewicz nie trzymał w piwnicy zasuszonych zwłok matki. Nie uważał się również za bożego posłannika ani artystę wytwarzającego dzieła sztuki przy pomocy noża i pistoletu. Zabijał dla pieniędzy – najpierw w trakcie niemieckiej okupacji, później pod czujnym okiem stalinowskiej władzy. Mówi się, że miał wysoko postawionych mocodawców, dzięki którym przez lata czuł się bezkarny. Udowodniono mu sześć zabójstw, choć liczba jego ofiar była podobno kilka razy większa. Za sprawą nienagannych manier oraz wytwornej garderoby zyskał w rodzinnym Krakowie przydomek Piękny Władek. Później, gdy na jaw wyszły jego niepiękne postępki, stał się ""eleganckim mordercą"". W sumie też ładnie.       Andrzej Chyra     Biografia Mazurkiewicza kryła w sobie materiał na kilka różnych filmów. Można ją było po hollywoodzku przerobić na dreszczowiec w stylu ""Obywatela X"" – detektywistyczną intrygę, w której  nieugiętemu śledczemu kłody pod nogi rzuca komunistyczna machina biurokratyczna. Ewentualnie na kino moralnego niepokoju – opowieść o tym, jak w PRL-u deptało się prawo i godność ludzką, a także przetrącało etyczne kręgosłupy. Jeszcze inny reżyser dostrzegłby tu okazję do nakreślenia fascynującego portretu zbrodniarza, któremu historyczne okoliczności pozwoliły łączyć przyjemne (zabijanie) z pożytecznym (szybkim zarobkiem). Twórcy ""Ach, śpij, kochanie"" wybrali inną drogę. Nakręcili film próbujący być na przemian czarnym kryminałem, rozliczeniowym obrazem Polski lat 50. oraz dramatem psychologicznym. W rezultacie powstał jednak z lekka usypiający teatr telewizji, który nie broni się zbytnio ani jako mądra rozrywka, ani jako Dzieło z Ambicjami.       Bogusław Linda       Jak na kino gatunkowe, za mało tu napięcia i tajemnicy. Od pierwszej sceny wiadomo, kto zabija, śledztwo jest monotonne, zaś ujęcie sprawcy następuje stosunkowo szybko i bezboleśnie. Scenariusz bierze wówczas zakręt i zaczyna się drugi film, tym razem o złych ubekach i męczennikach autorytarnego systemu. Bohaterowie zasępiają się, sekcja smyczkowa na ścieżce dźwiękowej zawodzi na całego, ale nie sposób pozbyć się wrażenia, że ekranowej historii brakuje emocjonalnego ciężaru. Wszystko tu wydaje się płaskie, wycięte z kartonu: rozterki wodzonego na pokuszenie ostatniego sprawiedliwego (Tomasz Schuchardt), jego uczucie do pięknej kelnerki (Karolina Gruszka) oraz ambiwalentna, mentorsko-uczniowska relacja, jaką udaje mu się nawiązać z Mazurkiewiczem (Andrzej Chyra). Kto widział zeszłoroczne ""Jestem mordercą"", ten wie, że z podobnej – również inspirowanej autentycznymi zdarzeniami – fabuły da się wycisnąć znacznie, znacznie więcej.       Arkadiusz Jakubik,  Tomasz Schuchardt     Na niekorzyść ""Ach, śpij, kochanie"" działa również fakt, że wszyscy aktorzy grają tak, jakby występowali w różnych filmach. Schuchardt oraz wystylizowana na Veronikę Lake Katarzyna Warnke przypominają postacie z czarnego kina, Chyra raz jest Hannibalem Lecterem, kiedy indziej bohaterem tragicznym, z kolei Andrzej Grabowski i Bogusław Linda ""lecą"" swoim standardowym repertuarem – jeden wciela się w agresywnego prymitywa, drugi – w cynicznego łajdaka. Jeśli chodzi o stronę wizualną, warto docenić przede wszystkim pracę operatora Adama Sikory, który pomimo skromnego budżetu starał się nadać obrazowi elegancki noirowy sznyt. W najlepszych momentach nieprzyjazny, duszny Kraków przypomina tu Belfast z ""Niepotrzebni mogą odejść"" albo  Nowy Jork z ""Nagiego miasta"". To jednak za mało, by temu ""Kochaniu"" wybaczyć jego niedoskonałości. "
positive,8,"Na filmwebowej stronie ""Djam"" konsternacja użytkownika: ""Nowy film Gatlifa? Mega zaskoczenie. Myślałem, że już przestał kręcić"". I rzeczywiście, po spektakularnym sukcesie ""Exils"", Złotej Palmie za reżyserię, pozytywnym przyjęciu ""Transylwanii"", o Tonym Gatlifie zrobiło się cicho, chociaż kręcił średnio co dwa, trzy lata. Dla wielu moich rówieśników jego filmy były wydarzeniami – motyw tułaczki i tętniącej życiem prowincji robił na smutnych studentach tak wielkie wrażenie, że z dnia na dzień pakowali manatki i czmychali do Maroka albo na Bałkany. Wracali potem z gigabajtami zdjęć: ja i rakija z lokalsami, ja i bezpańskie psy Stambułu, mój chłopak na tubylczym koncercie w Tangerze. Łatwo było oskarżyć Gatlifa o orientalizowanie Południa i kreowanie powierzchownej mody na ""dalekie"" podróże, gdzie bieda i niedola europejskich peryferii stawały się ""nowym, inspirującym doświadczeniem"" dla brzuchów rozleniwionych własną sytością.  W ""Djam"" Gatlif wraca zbrojny w standardową miksturę: wciąż fascynują go pogranicza i ich mozaikowa, hybrydyczna kultura; dalej kocha wygnańców, ludzi niezakorzenionych w żadnym konkretnym ""tutaj"", nieuznających barier i norm – językowych, płciowych, obyczajowych – a przy tym oddychających lokalnością i mądrością ludowych porzekadeł. Zmieniło się natomiast jedno: mój stosunek do jego wrażliwości. W tym, co kiedyś brałem za romantyczne klisze, obecnie widzę próbę dowartościowania peryferii i wielką zawodową uczciwość. Nowy Gatlif jest absolutnie pozbawiony pretensji: to jednocześnie typowe kino drogi, muzyczna baśń o dziurawych jak ser granicach między kulturami i tożsamościami, dramat o przeoranej kryzysem Grecji. Kino ani wielkie, ani małe, za to bardzo żywe. Zapraszające nie do obserwacji ""na chłodno"" czy beznamiętnego cykania fotek, ale do doświadczania i współodczuwania.  Poczesne miejsce w tym zmysłowym ""przeżywaniu"" peryferii odgrywa muzyka z pogranicza Grecji i Turcji: pieśni o miłości, porażce i wykorzenieniu. Tak samo ""płynne"" jak główna bohaterka filmu: raz ekstatyczne, radosne, seksualne, za chwilę rzewne i melancholijne. Djam dzieciństwo spędziła w Paryżu, a teraz – po śmierci matki – mieszka z ojczymem na statku wycieczkowym zacumowanym u wybrzeży Lesbos. Trudno powiedzieć, ile ma lat i czym się w życiu zajmuje: miejscowi mają ją za pół-wariatkę, bo nie uznaje żadnych obyczajowych tabu, brata się z każdym i każdą, ufa intuicji. W Stambule ma załatwić sprawunki dla ""wujka"", potargować się z rzemieślnikami o cenę korbowodu do zepsutej łodzi, bo w kraju kryzys i drogo. Szlaja się więc po ulicach metropolii, tańczy i śpiewa, aż w końcu wpada na inną wagabundkę, młodą Francuzkę, której w drodze na misję humanitarną w Syrii ukradziono plecak i pieniądze. Djam zabiera dziewczynę w podróż powrotną na Lesbos – raz taksówką, raz pociągiem, ale głównie ""z buta"", bo w Grecji transport działa od strajku do strajku. I tak przejście z punktu A do punktu B zamienia się we frywolne snucie i tułanie, wchłanianie każdym porem skóry atmosfery europejskiej prowincji, na której kryzys gospodarczy odciska coraz bardziej niszczące piętno.  Zdziwi się jednak ten, kto spodziewa się po Gatlifie jakiejś opowieści o smutku niezakorzenionych: tułaczka jest w ""Djam"" przywilejem, podobnie jak możliwość życia ponad granicami państw. Rzeczywistość się zmieniła, Europa przestała być ostoją gościnności, a posiadanie odpowiedniego wyglądu i ważnego paszportu to warunek wejścia w uwielbiane przez filmowców buty snujów i podróżniczek. Ponadgraniczna mobilność ma więc swój mroczny rewers, swoje demony: dziewczyny wchodzą z Azji do Europy dokładnie tą samą trasą, którą jeszcze do niedawna przemieszczali się uchodźcy z Bliskiego Wschodu. Bohaterek nikt jednak nie niepokoi, kontrola jest rutynowa, swoboda – niemal nieograniczona. Niestety, w wątku uchodźczym Gatlif stawia o jeden krok za daleko, podobnie w sentymentalnym finale – niespodziewanie porzuca dyskrecję na rzecz okrągłych deklaracji, gry w otwarte karty (zdjęcia wyrzuconych przez morze kamizelek ratunkowych, cmentarzyska kutrów etc.). Tak jakby fakt, że akcja przenosi się ostatecznie na Lesbos, miał usprawiedliwiać gwałtowne wymachy scenariuszową łopatą.  To jednak szczegół, bo ""Djam"" nie traktuje o polityce, tylko o pogranicznych formach doświadczania świata. Fakt, że ich istotną częścią stał się kryzys uchodźczy i gospodarczy, to tylko pretekst do modyfikowania starych ballad. Bankowe długi, zajmowane majątki, sypiące się związki – nowoczesny kapitalizm wgryza się w dawne opowieści, ból miesza z zachwytem, groteska i czarny humor z życiową klęską. Jest w tych pieśniach miejsce dla szaleńca-bankruta, który kopie sobie grób, żeby go w nim pochowano ""na stojąco"" – na znak zachowanej godności. Jest i przestrzeń dla samej Djam z jej nieokreślonością, mieszaniną nowoczesnego wyzwolenia z archaiczną gościnnością, empatią i sprytem. Naszym wziernikiem w ten fascynujący świat jest muzyka – rozciągnięte, pół-musicalowe sceny wspólnego śpiewania, dzielenia się niedolą i radością za pomocą słów, rytmu, dźwięków. I nikt mi nie powie, że Gatlif przesyła nam tylko gorące pozdrowienia z wakacji. Że cyka sobie sweet focie z peryferiami Europy. Odwrotnie, on tam – na pograniczu kultur – żyje. My – bywamy tylko przejazdem. Czerpmy więc, ile wlezie, bo okazja nie musi się wcale prędko powtórzyć."
positive,7,"Aktor to fakty: twarz, ciało, sposób mówienia. Aktor to wspomnienie: dawne role zapisane w pamięci widzów. Aktor to potencjał: możliwość naginania faktów i wzmacniania - bądź negowania - tego wspomnienia. Nieprzypadkowo aktorów z grubsza można podzielić na dwa typy: takich, którzy pielęgnują emploi, wciąż grając ""tę samą"" rolę, oraz takich, którzy są kameleonami, kompulsywnie zmieniającymi wagę, akcent i fryzurę. Dobry casting polega często na wyważeniu tych skrajności, na odnalezieniu kompromisu między ograniczeniami a plastycznością danego emploi. Wszystko po to, by człowiek z krwi i kości i charakter z kartki papieru mogli spotkać się w pół drogi, tworząc iluzję, którą nazywamy postacią. To zawsze pojedynek: namacalność ludzkiego ciała kontra coś nieuchwytnego, coś ""ponad"", coś - a jakże - pomiędzy słowami.  Urszula Antoniak wznosi się tym razem na poziom meta: zarazem daje nam najlepiej obsadzonego w historii Jakuba Gierszała, jak i opowiada o egzystencji jako roli, o próbie zmiany życiowego emploi. Wychowany za zachodnią granicą Gierszał, bezbłędnie mówiący po niemiecku, ze swoją posągową, aryjską urodą i powściągliwym sposobem bycia, jest idealnym odtwórcą postaci Michaela. Michaela, a w zasadzie: Michała, mieszkającego w Berlinie Polaka, który odciął się od korzeni, ułożył sobie życie jako bogaty prawnik i ""gra"" Niemca. Przechadzający się w nowoczesnych wnętrzach, gładki i wyprasowany niczym model z Billboardu, z perfekcyjnym akcentem, Michał nie pasuje do wygodnych myślowych szufladek. Nie jest ani figurą emigranta zmagającego się z własnym nieprzystosowaniem na obczyźnie, ani tym bardziej figurą emigranta-Polaka. Zamiast pielęgnować mit narodowej Arkadii, stara się przecież wymazać ze swojego image’u wszelkie ślady polskości. Co to za Polak, który chce zostać Niemcem! - zakrzyknąłby zapewne na jego widok jakiś zagorzały patriota. Zakładając oczywiście, że rozpoznałby w nim rodaka - nikłe szanse.    Jest tu trochę z Gombowiczowskiej zabawy w od-pupianie i ucieczkę od gęby, a trochę z pokoleniowego marzenia wyrażonego przez Dominikę Dymińską w książce ""Danke"". Młoda pisarka w swoim samozwańczym ""poemacie romantycznym"" postulowała przecież: ""nie wieder heimat, nie wieder warschau, nie wieder polen"". Niby też w języku romantyków, ważne jednak, że nie Polaków. Gierszałowski Michał, dzięki karnacji oraz perfekcyjnemu niemieckiemu, może zrealizować to marzenie - niedostępne choćby dla identyfikowalnych przez sam kolor skóry uchodźców z Afryki, których mija na ulicy i w obronie których staje w sądzie. Ale polskość i tak wypływa na wierzch. Rysa na perfekcyjnej fasadzie Michała pojawia się wraz z przybyciem ojca, Stanisława, uznanego za zmarłego, niewidzianego od lat. Wymięty, stanowiący całkowite przeciwieństwo Gierszała Andrzej Chyra jest tu trochę jak fantom z porzuconego kraju: jakiś romantyczny duch, włócząca się tu i tam artystyczna dusza. Niby obywatel świata, a jednak do szpiku kości polski.  Antoniak z premedytacją organizuje starcie dwóch tak różnych aktorskich - i życiowych - emploi. Bohaterowie Gierszała i Chyry nie tylko zmagają się z własnymi maskami, ale i przeglądają w sobie nawzajem, testując role ""ojca"", ""syna"", ""emigranta"", ""obcego"". Role w równej mierze auto-kreowane, co kształtujące się w relacji, dopowiadane przez kontekst, przez kontakt z drugą osobą. Panowie wyruszają w miasto, trochę rozmawiają, trochę mierzą się wzrokiem, testują: kto odniósł sukces, kto się sprzedał, kto przegrał, kto wygrał. A kontrapunktem dla tego męskiego wzajemnego sondowania jest pierwiastek żeński: postać mieszkającej w Berlinie Polki (Justyna Wasilewska). Majacząca gdzieś na marginesach filmu dziewczyna pokazuje inną, trzecią drogę gry w emigrację. Bliższą zabawie, luźniejszą, bez kurczowego trzymania się pisanych wielką literą Tożsamości. Manifest? Trudno powiedzieć. Można jedynie wyliczyć poszlaki: Antoniak jest kobietą i emigrantką (mieszka w Holandii), a Wasilewska nieco przypomina ją urodą.  Ta enigmatyczność, migotliwość jest znamienna. Podobnie jak poprzedni film reżyserki, ""Strefa nagości"", ""Pomiędzy słowami"" to kino stawiające odbiorczy opór, chłodne, miejscami bliższe wizualnemu esejowi. Taki już paradoks jej filmografii: niby cielesnej i zmysłowej, a jednak bardzo ""mózgowej"", analitycznej. Przy tym jednak - raczej niewerbalnej. Tytuł filmu sugeruje przecież jasno: słowa są tu drugorzędne wobec gry spojrzeń, tańca ciał w przestrzeni, czarno-białej zasady kolorystycznej. Antoniak przepisuje filozoficzne, socjologiczne, psychologiczne wątpliwości na kolejne obrazy; zamiast pytać wprost, prowokuje do spojrzenia z ukosa, przekrzywienia perspektywy. Nieprzypadkowo Berlin w obiektywie Lennerta Hillegego wygląda tu tak nieznajomo, anonimowo. Nawet odgłos grzechoczących w kieliszku kostek lodu brzmi jak coś nie z tego świata. Pasuje: w końcu to film o obcych. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,6,"Dlaczego hodowane arbuzy dają uszkodzone owoce? Czy syn powinien słuchać swojego ojca? Czy mówienie prawdy się opłaca? I czy brutalny morderca może być dobrym człowiekiem? Refleksje nad tymi kilkoma pytaniami drastycznie przewartościują życie bohatera ""Zabić arbuza"" i sprawią, że zacznie on patrzeć na swój kraj z zupełnie nowej, obcej mu do tej pory perspektywy. A my jako widzowie będziemy mieli szansę za sprawą jego wewnętrznej podróży dowiedzieć się czegoś na temat realiów Chińskiej Republiki Ludowej i destrukcyjnego wpływu jej doktryny na jednostkę.    Bohaterem filmu jest prostoduszny rolnik Chan – hodowca arbuzów – który na czas zbierania plonów mieszka w niewielkiej chatce na skraju pola. Z rozmów, jakie prowadzi z żoną, a potem z sołtysem dowiadujemy się, że Chan ma złote serce i nie potrafi walczyć o swoje. W jego poddańczej postawie coś zacznie pękać, gdy odbędzie rozmowę z pewnym filozofującym przybyszem. Opowiedziane przez gościa anegdoty – jedna o dzikich arbuzach, druga o pewnej świni, która nauczyła się imitować sygnał końca pracy – zasieją w Chanie ziarenko wątpliwości we wszystko, w co do tej pory wierzył, bądź też w co kazano mu wierzyć. Prawda, którą Chan pozna o tajemniczym przybyszu, doprowadzi go do kolejnych refleksji. I dalszych znaczących zmian w życiu.   ""Zabić arbuza"" to typowy film festiwalowy –  taki, w którym niewiele się mówi, a jeszcze mniej się dzieje; porusza jednak ważki temat i stara się to robić w możliwie wyszukany sposób. Oszczędne środki wyrazu i wymagająca tematyka to jednak nie jedyne aspekty, które sprawią, że popularność filmu nie wyjdzie prawdopodobnie poza festiwalowe kuluary. Największą słabością ""Zabić arbuza"" jest jego aż nazbyt czytelna metaforyka. No bo co niby symbolizuje arbuz? A taki, który jest pęknięty? A kim może być świnia z opowieści? Jeśli nie domyślicie się za pierwszym bądź drugim razem, będziecie mieli jeszcze szansę za trzecim. Na wszelki wypadek – bohater powie wprost, kogo uważa za takiego uszkodzonego arbuza.   Wszystkie najskrytsze myśli, którymi nie może się podzielić z żadną z postaci w filmie, Chang wypowiada zresztą na głos do kukły zrobionej z arbuza, służącej mu za niemego towarzysza podczas samotnych dni w chatce (skojarzenia z Wilsonem z ""Cast Away"" jak najbardziej uzasadnione). A przewija się w nich coś, co wydaje się w filmie najbardziej poruszające – naiwna, bezgraniczna ufność w nieomylność opresyjnego systemu. I te intymne przemyślenia, a także wewnętrzna walka Changa z samym sobą, by dotrzeć do prawdy, mogą sprawić, że ""Zabić arbuza"" nie przejdzie przez kolejne festiwale tak zupełnie niezauważony. To w końcu odważna – choć z drobnymi pęknięciami – krytyka porządku, którego na co dzień się nie krytykuje.  "
negative,3,"Podobno spora część ludzkości wierzy w spiskową teorię o mocarstwach kontrolujących zjawiska atmosferyczne. Dla nich ""Geostorm"" będzie miał zapewne posmak fabularyzowanego dokumentu o boskich inklinacjach władzy oraz huraganach uruchamianych na korbkę z samego kosmosu. Reszta może jednak spać spokojnie – to tylko nakręcone na autopilocie kino klasy Z o apokaliptycznym gradobiciu. Zbyt głupie, by traktować je serio, i zbyt dęte, by się dobrze bawić.        Gerard Butler   Warner Bros. Entertainment Inc.   Gerard Butler gra twardego faceta o miękkim sercu, inżyniera, który w obliczu szalejących klęsk żywiołowych zbudował razem z międzynarodowym zespołem naukowców orbitalny system obrony. Wystarczy, że rozszalały ogień strawi zbyt wiele drzew albo panoszące się tornado wessie o jeden dom za dużo, a stacjonujący na gigantycznej stacji kosmicznej naukowcy wcisną odpowiedni guzik i pójdą na fajrant. Oczywiście, nie potrzeba wiele czasu, by tarcza została pomylona z mieczem i za sprawą sabotażu zamieniła się w śmiercionośne narzędzie zagłady. Na szczęście, jest jeszcze Butler – Bob Budowniczy, a przy okazji meteorolog, elektryk, astrofizyk, haker, komandos, hodowca jedwabników i alpinista. Nie zważając na dawne zatargi z chciwym rządem USA, nasz hiroł wsiada do rakiety i lada moment kroczy już wśród gwiazd celem powstrzymania kataklizmu. Miasta się walą, mosty palą, a bohater z szelmowskim uśmiechem przystępuje do działania. Mówiąc krótko, pogoda jeszcze pożałuje swojego buntu.         Andy Garcia,  Dean Devlin,  Ed Harris   Warner Bros. Entertainment Inc.          Warner Bros. Entertainment Inc.          Warner Bros. Entertainment Inc.    Gdyby twórcy poprzestali na takim scenariuszu i nakręcili bezpretensjonalny disaster-porn z samotnym twardzielem, rzucającym wyzwanie matce naturze, pewnie łatwiej byłoby spojrzeć na ""Geostorm"" łaskawym okiem. Niestety, główny bohater ma do załatwienia jeszcze parę innych spraw. Musi na przykład dojść do porozumienia ze swoim młodszym bratem, który zrobił karierę w rządowych strukturach (Jim Sturgess) i zawrócić w głowie niemieckiej pani naukowiec (Alexandra Maria Lara). Z tego powodu akcja biegnie dwutorowo: podczas gdy Butler zadaje szyku w kosmosie, jego spocony brat gania po mieście, próbując ustalić, kto odpowiada za cały bałagan. I chociaż trudno w to uwierzyć, gwiezdne przygody są przy reszcie filmu krynicą dystansu oraz logiki przyczynowo-skutkowej. Tu jakaś usterka, tam niepokojący sygnał, generalnie łażenie po korytarzach i parodia fantastyki naukowej. Na Ziemi tymczasem cyrk na kółkach: stumetrowy słup ognia wzięty za wybuch gazu, sekretarz obrony strzelający z bazooki, dwa zakochane, lecz ukrywające swój związek gołąbki z Białego Domu, a do tego kataklizmy inscenizowane w pijackim widzie.     Twórcy kręcą globusem, zatrzymują go palcem i odpalają narracyjny schemat. Najpierw widzimy Bogu ducha winnego szaraka, który pasie kozy, sprzedaje gazety albo wyleguje się na plaży. Później – niczym morderca w horrorze – niepostrzeżenie zakrada się do niego klęska żywiołowa (wygrywa beduin zaskoczony przez skitraną za wydmą, 30-metrową falę tsunami). Wreszcie, następuje dramatyczna ucieczka, spuentowana umiarkowanym – w końcu reszta miasta nie żyje – happy endem. Nie dziwię się twórcom, że chcą wzbudzić ciepłe uczucia wobec statystów, ponieważ profesjonalni aktorzy ewidentnie robią sobie jaja. Intryguje mnie natomiast, dlaczego wspomniane sceny katastrof pozbawione są dramaturgii, efekty specjalne wpędzają w zadumę nad wysokością budżetu, zaś akcent położony został na akademickie dyskusje w czterech ścianach.   Jako że większość blisko dwugodzinnego metrażu wypełnia ekspozycja (będzie jej z 3/4), napakowany akcją finał sprawia wrażenie nie tylko wymuszonego, ale i pochodzącego z innej galaktyki. Nie jest niczym imponującym, ale przynajmniej odwraca uwagę od kabaretowych wyczynów Butlera, narracyjnej indolencji scenarzystów oraz koncepcji, na mocy której bezwstydna zrzynka z ""Armageddonu"", ma się co chwilę zamieniać w relację z klubu dyskusyjnego. Albo ze mną jest coś nie tak, albo nie o to chodzi w filmie zatytułowanym ""Geostorm""."
positive,7,"W Warszawie roku 2030 ludzie dzielą się na dwie podstawowe kategorie: szczury i korposzczury. Ci pierwsi mieszkają w rozsypujących się kamienicach i betonowych blokach, wyrastających jakby wprost z bezkresnego wysypiska śmieci. Do mieszkań tych drugich nie mamy nawet dostępu, ale przyglądamy się bardzo dokładnie ich miejscom pracy, przypominającym z lekka podrasowane biznesowe zagłębie, znane już dziś jako ""mordor"". Jest autorskim zamysłem Bodo Koksa, by uczynić obydwa te światy równie nieapetycznymi i niezdatnymi do życia. I zapytać, czy jakakolwiek ""trzecia droga"" jest w ogóle możliwa w świecie kapitalizmu jeszcze późniejszego niż nasz.       Olga Bołądź    ""Człowiek z magicznym pudełkiem"", pierwszy pełnometrażowy film napisany i wyreżyserowany przez Koksa od czasu ""Dziewczyny z szafy"" (2012), to autorskie science fiction, w którym cały świat przedstawiony – od szklanych wieżowców po zatęchłe zaułki – wydaje się skąpany we łzach. Ten melancholijny i delikatny film, misternie tkający złożoną (i utrudniającą bezspoilerowe recenzowanie) czasową pętelkę, zasługuje na duże uznanie – a mimo to obawiam się o jego rodzimą recepcję, tak jak swego czasu obawiałem się o to, jak zostaną przyjęte w Polsce ""Córki dancingu"" (2015). Tak jak Agnieszka Smoczyńska, tak i Kox ma odwagę śnić zamaszyście i intensywnie – tak jakby ograniczenia krajowego podwórka w ogóle go nie dotyczyły.  Bohaterem ""Człowieka…"" jest wielkooki, poruszający się jakby w zwolnionym tempie Adam: tajemniczy milczek o aparycji Piotra Polaka (dość późno odkrywanego dla kina aktora teatralnego, znanego z ról w eksperymentalnych spektaklach Warlikowskiego i Lupy). W roku 2030 widzimy go, jak otrzymuje mieszkanie z przydziału i rozpoczyna pracę jako sprzątacz w korporacyjnym biurze – na plecach jego uniformu nie widnieje nazwa firmy, a jedynie wielki kod QR. Po świecie korpo oprowadza Adama niejaki Bernard (Sebastian Stankiewicz), okrągły i mrugający jakby na zawołanie ludzki trybik, którego największym szczęściem jest obracanie się w możliwie idealnej harmonii z innymi trybikami.       Olga Bołądź           Piotr Polak    I wreszcie jest ona: Goria (Olga Bołądź), błyskotliwa korpo-suka, która Adama najpierw poniża, następnie zaczyna z nim regularnie spółkować (czasami na tle walących się w gruzy wieżowców, ciut nazbyt jawnie nawiązujących do ""Podziemnego kręgu""). Powoli rodzi się między nimi uczucie – a że status, by tak rzec, temporalny Adama nie jest jednoznaczny, także Goria zacznie wkrótce doświadczać przeskoków do roku 1952, które nękają sny i jawę mężczyzny – a widza prowokują do układania kolejnych, przemyślnie podsuwanych przez reżysera puzzli w spójny (co najmniej trójwymiarowy) obrazek.  Koniec końców ""Człowiek z magicznym pudełkiem"" jest bowiem dystopijną love story, w której stalinowskie lata pięćdziesiąte i Polska A.D. 2030 – wyraźnie ""dobrozmianowa"", choćby za sprawą podsycanej przez władze fobii antyimigranckiej – przeglądają się w sobie wzajemnie. Kox sięga po tropy znane z ""Brazil"" (1985) Gilliama, mruga okiem do ""Łowcy androidów"" (1982) Scotta i do ""Delicatessen"" (1991) Jeuneta i Caro – ale zarazem buduje wizję bardzo oryginalną i własną. Jego Warszawa przyszłości jest skąpana nie tylko w unoszącym się wszędzie dymie i kurzu, ale przede wszystkim nabrzmiewa wszechobecnymi falami radiowymi, które – raz przechwycone przez bohatera za pomocą starego odbiornika (do niego odsyła tytuł) – okażą się nitkami prowadzącymi do centrum narracyjnego kłębka. Dla Koksa to właśnie radiowe fale – echa zaśpiewanych piosenek i dawno wygasłych zdań – oferują możliwość odbudowania utraconej tożsamości, czego najbardziej efektownym przykładem jest oryginalne użycie ""Krakowskiego spleenu"" grupy Maanam, wyśpiewanego głosem Kory i ustami aktorki Heleny Norowicz songu-zaklęcia, mającego wyzwolić zaczadzoną rzeczywistość od ""ciemnych, skłębionych zasłon"".       Olga Bołądź,  Piotr Polak    ""Człowiek z magicznym pudełkiem"" to kolejny już – po ""Hiszpance"" (2014) Łukasza Barczyka i ""Demonie"" (2015) Marcina Wrony – nowy polski film stanowiący coś w rodzaju seansu spirytystycznego: teraźniejszość i przeszłość są w nim splątane w niemożliwym do rozczepienia uścisku. Można dyskutować, na ile aktualne odniesienia polityczne u Koksa faktycznie działają, a na ile (jak w scenie ""z broszką"") pobrzmiewają ""Uchem prezesa"". Ale nie da się zaprzeczyć, że film ten jest domkniętą i bardzo osobistą wizją, której największym atutem jest dziwny, depresyjny liryzm – notabene świetnie podkreślany przez rozlewną, nagrodzoną na Festiwalu Polskich Filmów Fabularnych w Gdyni muzykę Sandro di Stefano (chwilami przywodzącą na myśl kompozycje Pino Donaggio).  Jeśli można w przypadku tego filmu mówić o jednym ewidentnym objawieniu, to jest nim Sebastian Stankiewicz w drugoplanowej roli Bernarda, który – podobnie jak wszystko inne w ""Człowieku…"" – ujawnia w ostatniej jednej trzeciej opowieści zaskakującą prawdę o sobie. Stankiewicz, znany szerzej z ról z pogranicza kabaretu i zgrywy (jego wuefista Miecio stał się wręcz kultowy), wygrywa komiczny autyzm Bernarda w świetnej synchronii z flegmą i zagubieniem Piotra Polaka (jak najbardziej wyobrażam sobie polską wariację na temat ""Blues Brothers"" z tym duetem w rolach głównych).  Moja prognoza jest taka, że film ten będzie miał pod górkę w polskim box offisie, zorientowanym na agresywne kino w stylu (bronionego zresztą przeze mnie) Patryka Vegi, ale że doceni go zagranica – a u nas powolutku będzie rosnąć jego reputacja jako filmu kultowego. Od czasu ""Golema"" (1979) Piotra Szulkina nie było w polskim kinie tak brawurowej próby splecenia ""dziś"" z ""wczoraj"" w opakowaniu ""jutra"" – i już za to mam do Bodo Koksa wielki szacunek."
positive,9,"Kiedyś Dzidek handlował szczęściem na pełen etat, dzielił i rządził w świecie prowincjonalnych lunaparków. Teraz jego królestwem jest pojedynczy barak, a za tron służy mu stare krzesło. Dookoła biega kuc, pod plandeką odpoczywa emerytowany mechaniczny byk, na dmuchanej trampolinie nieopodal bawi się sześcioletni wnuczek Hugo. Matka chłopca nie żyje. Ojciec ogląda świat przez kraty. Ale Dzidek wciąż wie, jak sprzedać szczęśliwe dzieciństwo. Losy dziadka i wnuczka składają się na fascynujący dokument o miłości, która rodzi się dzięki codziennej harówce, drobnym poświęceniom i łatwym do przeoczenia gestom szacunku.  Już pierwsza sekwencja, w której zapisane na taśmach wideo wspomnienia z dawnego życia zostają zderzone z obrazami ocalałego majątku, pokazuje – bez narracyjnych wykrzykników i formalnych popisów – jak wielka zmiana dokonała się w egzystencji bohatera. Chropowata faktura VHS-u i przaśny klimat mogą wprowadzać w błąd, lecz nie dajcie się zwieść – interes szedł nieźle, a Dzidek, właściwie Zdzisław Misiak, spędził w tej nietypowej branży aż trzy dekady. Dziś pozostały jedynie troski, rachunki za wodę, no i Hugo – szczęście i utrapienie, towarzysz i krnąbrny podopieczny, obietnica nieco łatwiejszej starości oraz źródło strachu przed samotnością. Mężczyzna próbuje uchylić mu nieba, co nie jest łatwe z uwagi na chińsko-polskie korzenie chłopca i nieszczególne warunki bytowe. Do tego los rzuca mu pod nogi kolejne kłody: wymogi niezbędne do założenia rodziny zastępczej wydają się niemożliwe do spełnienia, a na horyzoncie pojawia się widmo powrotu ojca – skazańca.   Twórcy Wojciech Klimala i Mateusz Wajda, lepiąc swój film ze strzępków prozaicznych rozmów, banalnych sytuacji oraz intymnych chwil, bez pudła portretują paradoksy relacji bohaterów. Są doskonali w selekcji materiału, nie dolewają oliwy do ognia, wiedzą, kiedy wyłączyć kamerę i zdają sobie sprawę, że w samej historii jest wystarczająco dużo dramaturgicznego potencjału. Chociaż retoryka Dzidka oraz nadpobudliwość Hugona wystawiają ich empatię na ciężką próbę, nie tracą z pola widzenia tego, co najważniejsze: heroizmu i przyjaźni polegających w dużej mierze na zagryzaniu zębów, robieniu dobrej miny do złej gry oraz zastępowaniu ludzi niezastąpionych. Sceny, które w innych filmach sprawiałyby wrażenie kabotyńskiej pozy, tutaj wybrzmiewają z pełną mocą. Kiedy Dzidek zwierza się przyjacielowi na smaganej wiatrem plaży i wyznaje, że jego życie skończy się wraz z odejściem Hugona, trudno nie dostrzec w nim inkarnacji wspaniałych, neorealistycznych bohaterów – jednocześnie większych niż życie i uginających się pod jego ciężarem. Ta specyficzna aura otula zresztą cały film – rzecz kameralną w przyjętej perspektywie i monumentalną w swoim humanistycznym przesłaniu.  Z perspektywy zaskakującego finału, ""Hugo"" zyskuje koniec końców jeszcze jeden wymiar: opowieści o chłopaku, który przedwcześnie opuszcza kuźnię charakteru. Z jakim moralnym punktem odniesienia wkracza w okres dojrzewania? Na to pytanie Klimala i Wajda nie odpowiadają. Odprowadzają go tylko w przyszłość piękną i celną metaforą. Kamera odlatuje w przestworza, spoglądamy na przybytek Dzidka z boskiej perspektywy. Dopiero wówczas widzimy granice świata bohaterów. I zachodzimy w głowę, jakim cudem udało im się ukryć tam tak wielki skarb."
positive,5,"Wbrew oryginalnemu tytułowi (""Happy Family"") bohaterowie ""Potwornej rodzinki"" wcale szczęśliwi nie są. Fay (starsza córka) ma kompleksy, wyżywa się na młodszym bracie i za wszystkie swoje niepowodzenia obwinia matkę; Max (młodszy syn) nie ma przyjaciół i jest prześladowany w szkole; Frank (mąż i ojciec) pracuje dużo za dużo, przez co wiecznie przysypia, a gdy nie śpi i tak nie kontaktuje, a Emma (żona i matka), pełniąca funkcję głowy rodziny, tego wszystkiego po prostu nie wytrzymuje. By zażegnać ciągnący się już od dawna kryzys, bohaterka planuje wspólne wyjście na bal przebierańców – w związku z czym rozpoczyna kompletowanie strojów. W poszukiwaniu wampirzych zębów dla siebie, dodzwania się przez przypadek do samego Draculi. Ten – samotny przez ostatnie tysiąc lat – z miejsca się w niej zakochuje i natychmiast postanawia się z nią ożenić. A do tego potrzebne będą wiedźma i czary. W dużym skrócie: plan Draculi nie wypala i cała rodzina Emmy zostaje zamieniona w potwory. Myk jest taki, że aby odzyskać swoje pierwotne kształty, będą musieli przepracować wzajemne animozje, a także prywatne problemy i stać się na powrót ""happy family"".                               Rzecz w tym, że niemal cała praca w tym kierunku spoczywa na barkach Emmy. To ona jako jedyna bohaterka w tej opowieści podejmuje jakieś działania i stara się coś zmienić. To na niej skupia się złość nastoletniej córki, to ona musi stawić czoła Draculi, to ona bierze na siebie misję odczarowania męża i dzieci. ""Potworna rodzinka"" to bowiem w gruncie rzeczy opowieść o kryzysie rodziny z perspektywy dorosłej kobiety – żony i matki. Są tu poruszane tak poważne tematy, jak zmęczenie śmierdzącym (tak! dosłownie) mężem i wiecznie niezadowolonymi dziećmi. A także pokusa romansu i porzucenia rodziny na rzecz łatwiejszego, wygodniejszego życia. Nauki dla młodszych widzów pozostają na dalszym planie i zamykają się w zwięźle – i dosłownie – wyrażonych morałach, że: po pierwsze wygląd nie ma znaczenia – liczy się to, co jest w środku (nad tym duma Fay), a po drugie budzenie strachu w innych prowadzi do tego, że nie ma się przyjaciół (to musi zrozumieć mały Max). Jest jeszcze krótka lekcja dla zapracowanych mężów i ojców – nie bójcie się wziąć spraw w swoje ręce i twardo postawić się szefowi, który wiecznie zmusza Was do nadgodzin. Bardzo proszę – prosty przepis na ""happy family"" gotowy.            Sam pomysł, by w animacji dla dzieci opowiedzieć o rozpadzie rodziny, jest ciekawy. To w końcu najlepszy sposób, by przyciągnąć do kina wszystkich członków familii. Nie ma się jednak co oszukiwać – bajki dla dzieci, oglądają przecież głównie… dzieci, a te – jako że twórcy zdecydowali się skupić głównie na problemach dorosłych – będą musiały zadowolić się bardziej prymitywnymi atrakcjami niż fabuła: głośnymi scenami akcji, kolorowymi obrazkami i żartami o bąkach, flegmie, bekach i zjadaniu wosku z uszu. Mając już  jednak jakieś doświadczenie w seansach z maluchami, wiem, że – czy rodzice tego chcą czy nie – dla wielu smyków tyle na udany seans w zupełności wystarczy. "
positive,6,"Będzie to pewnie wielkie uproszczenie, ale maniaków biegania zawsze kojarzyłem z monokulturą korporacyjną. Wyznaczyć kwartalne cele, rozpisać szczegółowy plan i cisnąć wbrew sygnałom z własnego ciała. Język też jakby podobny: motywacje, walka ze słabościami, opuszczanie stref komfortu, kryzysy. Taki fizyczny coaching dla znudzonych bankowców. Tymczasem sporą wartością ""Biegaczy"" Łukasza Borowskiego jest właśnie przełamanie tej klasowej perspektywy i wyjście z ciasnego obrazka korpo-warszawki przyspawanej do swoich pulsometrów.        Wiesław Macherzyński,  Michał Kiełbasiński           Michał Kiełbasiński           Wiesław Macherzyński     W filmie dostajemy trzy odmienne życiorysy, różne backgroundy społeczne, hierarchie wartości i światopoglądy. Jedynym, co zdaje się bohaterów łączyć, jest skłonność do ekstremalnych wyzwań i obniżona tolerancja na porażkę. Jasne, wszystko to już gdzieś widzieliśmy, a motywacje nakręcające biegaczy pokrywają się niemal w stu procentach z obiegowymi wyobrażeniami. Nie przeszkadza to jednak w czerpaniu sporej przyjemności z patrzenia, jak współcześni katorżnicy biczują się ku pokrzepieniu własnego ego. I nie jest to wcale sadyzm voyeura, ale stary jak idea olimpijska zachwyt nad możliwościami ludzkiego ciała i umysłu.   Ekstremalni biegacze żyją w kontrze do nowoczesnych ideologii bezpieczeństwa i praktyk wellness. W końcu kto ""normalny"", wbrew zaleceniom lekarzy, startuje w Biegu 7 Szczytów, gdzie 240 kilometrów ciężkiej trasy (wspinaczka, górskie szlaki) należy pokonać w maksymalnie 52 godziny? A jeszcze bohaterowie Borowskiego nie chcą po prostu biec – oni chcą wygrać. Wiesław – najbardziej ""typowy"" z ultramaratończyków, menadżer w dużym banku – całe swoje życie ma rozplanowane w najdrobniejszych detalach i zamknięte w ramki Excela. Cele na dany dzień, kolejny tydzień, następny miesiąc; kariera, rozwój osobisty i sypiące się związki. To korporacyjny robot, który potrafi mówić wyłącznie językiem pseudocoachingu, a przy tym na trasie sprawia wrażenie najbardziej wyluzowanego. Agata to z kolei antyteza świata sukcesu: cicha, zamknięta w sobie, mieszka na wsi z dziećmi i mężem, pracuje w McDonaldzie. Pod grubym pancerzem chowa wielki strach przed porażką – wicemistrzyni Europy w Muay Thai, zasłynęła kontynuowaniem walki mimo otwartego złamania ręki. Jest jeszcze Michał, najbardziej utytułowany i doświadczony z całej trójki, typ podróżnika i zdobywcy, który gardzi światem dóbr materialnych i karmi ego historią własnej wyjątkowości: zdobytymi szczytami i pokonanymi kilometrami.                 Agata Matejczuk              ""Biegacze"" mają klasyczną, dokumentalną strukturę: równolegle śledzimy przygotowania do ultramaratonu, słuchamy ""gadających głów"" – głównie opowieści o filozofii życiowej i motywacjach bohaterów – i w końcu patrzymy na sam przebieg zawodów. Najciekawszy z tej triady jest oczywiście maraton – co rusz dopadające sportowców kryzysy, wrzaski bólu i zwątpienia; sinusoida cierpień i euforii, ilustrowana dudniącą, elektroniczną muzyką. Jeśli Borowski mówi w wywiadach, że chciał pokazać ""nieosiągalny w życiu codziennym stan"", w którym biegacze ""dotykają swojej prawdziwej natury"" i czują, że ""żyją naprawdę"", to jego zamysł wypala tylko połowicznie. Ja – jako totalny laik – widziałem w jego bohaterach przede wszystkim torturowane ciała: wymioty, spuchnięte kostki, palpitację serca, trudności z oddychaniem, odwodnienie. Sporo fizycznego mięsa, dużo graniczącego z obłędem przekonania o własnych nadludzkich możliwościach, za to niewiele ducha czy ""odmiennych stanów świadomości"".   Największym filmowym hardcorem jest bez wątpienia Michał: startuje z poważną kontuzją kolana, lekarz daje mu dyspensę na 10, 20 kilometrów, a on i tak robi ponad 170. Dlaczego? Co chce udowodnić sobie i światu? I dlaczego Agata tak bardzo boi się porażki w sporcie, ale już nie w życiu zawodowym czy osobistym? Czemu Wiesław działa w systemie ""wyzwań dziennych"", a nie potrafi normalnie pogadać z dziewczyną? Odpowiedzi dostarcza prosta, chociaż w tym przypadku szczera i trudna do podważenia psychologia: że lęki, że kompensowanie krzywd doznanych w dzieciństwie, patologiczne środowisko, wielkie ego, życie książkowymi fantazjami, paniczny strach przed utratą kontroli itd. To wszystko nie daje jakiegoś wielkiego pola do interpretacyjnego popisu, ale pewnie wcale nie musi. Ważne, że wytrąca z kolein ugruntowany schemat biegania jako zabawy dla rozpieszczonych, drżących o własne życia mieszczuchów. Ekstremalna wersja tego sportu przypomina raczej współczesne galery, tyle że za kajdany robi ludzki umysł. Jak się okazuje, nadzorca surowszy od najtwardszego bicza. Dla pieszczoszków z pulsometrami nie ma zmiłuj. "
positive,9,"Kino niezależne zazwyczaj nie jest kojarzone z rapem. Muzyczna szkoła z Sundance przyzwyczaiła widzów raczej do melancholijnych dźwięków gitary, pianina i skrzypiec. Geremy Jasper, który zanim został reżyserem, był muzykiem rockowym, postanowił to zmienić. Efektem jest jeden z najbardziej elektryzujących debiutów roku – ""Patti Cake$"".       Danielle Macdonald     Bohaterką filmu jest młoda dziewczyna z New Jersey o swojsko brzmiącym nazwisku Patricia Dombrowski. Pochodzi z rozbitej rodziny. Matka jest fryzjerką, choć więcej czasu spędza w barze, upijając się na umór, niż pracując w zawodzie. W domu jest też unieruchomiona z powodu choroby babcia dziewczyny. Z pieniędzmi jest krucho. Widoczny na horyzoncie Nowy Jork kusi marzeniami, podczas gdy codzienność bohaterki to brud, smród i ubóstwo. Nic więc dziwnego, że Patti pragnie za wszelką cenę wydostać się z dziury, jaką jest jej dom. Wydaje się nawet, że ma szansę, bo po matce odziedziczyła talent muzyczny. Jest królową rapu, a w każdym razie lubi tak o sobie myśleć. Teraz musi przekonać o tym resztę świata. A to nie jest takie łatwe. W miasteczku bez perspektyw każdy szuka okazji na spełnienie marzeń. Potencjalnych gwiazd muzyki jest więc od groma. Szansę na sukces otrzyma ledwie garstka.  Kręcąc swój pełnometrażowy debiut, Geremy Jasper garściami czerpał z najlepszych wzorców amerykańskiego kina niezależnego. Sporo ryzykował, bowiem ta formuła jest tak często wykorzystywana, że w zasadzie nie zostało z niej już nic wartościowego. Reżyser jednak udowodnił, że nawet z najbardziej zużytej kalki można wydobyć piękną i fascynującą historię, jeśli tylko ma się zapał, pomysł i umiejętności, by mówić własnym głosem. Inspirując się osobistymi doświadczeniami z dorastania w New Jersey, Jasper potrafił nasycić ""Patti Cake$"" energią, która jest naprawdę zaraźliwa. Widzów nakręci przede wszystkim znakomita oprawa muzyczna. Dominuje w niej rap, ale znalazło się też miejsce na hołd dla bardziej klasycznych gatunków. Barwne, nietuzinkowe postacie przykują z kolei uwagę. Zaś napisane z jajem teksty (czy to piosenek czy też dialogów) sprawią, że oglądający będą świetnie się bawić.       Danielle Macdonald,  Siddharth Dhananjay     Jasper do perfekcji opanował sztukę łączenia naiwnej baśni z wiarygodnym obrazem ludzi poharatanych przez życie. To właśnie ta mieszanka była zawsze kluczem do sukcesu kina niezależnego. Sama ""Patti Cake$"" to w dużej części bajka o brzydkim kaczątku. Reżyser opowiada ją z takim zacięciem, że trzymamy kciuki za sukces bohaterki, mimo że zdajemy sobie sprawę, jak bardzo naiwnie happy end musi wyglądać. Z drugiej strony Jasper z wyczuciem emocjonalnej prawdy pokazuje ludzi, których marzenia o lepszym życiu nigdy się nie spełniły. Piękna i tragiczna jest chociażby postać matki głównej bohaterki. Obdarzona fantastycznym głosem, była naprawdę bliska artystycznego sukcesu. Życie jednak potoczyło się inaczej, z czego nigdy się do końca nie otrząsnęła. Grająca ją Bridget Everett znana jest przede wszystkim z komedii, w których gra głównie nieokrzesane, puszyste i głośne kobiety stanowiące tło dla bohaterek pierwszego planu. Tutaj pokazała, że świetnie śpiewa i jeszcze lepiej gra. To jedna z jej najlepszych kreacji filmowych, która – mam w każdym razie taką nadzieję – przyniesie jej propozycje ról, o jakich wcześniej nie śmiała nawet marzyć.  Everett nie jest oczywiście jedyną gwiazdą filmu. Wielkie brawa należą się również Danielle Macdonald. Aktorka świetnie odnalazła się w rapowej stylistyce. Jej kreacja to kwintesencja małomiasteczkowych nadziei i lęków. To bohaterka, z którą identyfikować się może każdy prowincjonalny marzyciel. Wraz z resztą obsady przekształca ona ""Patti Cake$"" w wyjątkową historię, którą ogląda się z zapartym tchem. To film, który bawi i wzrusza w równej mierze."
positive,5,"Andrzej Jakimowski zaglądał już z kamerą do popegeerowskiego gospodarstwa (""Zmruż oczy"") i na zrujnowane wałbrzyskie podwórka (""Sztuczki""). Reżyser nie epatował jednak wówczas biedą i nie nurzał się w beznadziei. Zamiast stroić się w piórka społecznie zaangażowanego artysty, który kręci kino na ważne tematy, twórca  ""Imagine"" ujmował poczuciem humoru, wrażliwością oraz serdecznym stosunkiem do bohaterów. Dzięki temu jego filmy, choć orbitowały wokół trudnych tematów, działały jak akumulatory z dobrą energią.  W swoim nowym dziele Jakimowski zrywa ze sprawdzoną strategią artystyczną. Zamiast odwracać się plecami do rzeczywistości, reżyser próbuje chwycić ją za rogi, opisać świat ""tu i teraz"". Jego najnowsze dzieło relacjonuje kilka dni z życia rodziny, która w wyniku reprywatyzacji straciła dach nad głową. Matka, wchodzący w dorosłość syn oraz kundelek Koleś błąkają się po Warszawie w poszukiwaniu schronienia. Włamują się do chatynki położonej w ogródkach działkowych, pukają do drzwi przytułków i noclegowni, wreszcie lądują na squacie wraz z innymi ofiarami tzw. czyścicieli kamienic. Na tym seria niefortunnych zdarzeń jednak się nie kończy.  ""Pewnego razu w listopadzie"" przywodzi na myśl zarówno wojujące kino społeczne Kena Loacha, jak i neorealistyczne arcydzieła Vittoria De Siki. Tak jak wymienieni mistrzowie, polski reżyser staje w obronie wykluczonych, domaga się głosu dla tych, którzy zostali zepchnięci na sam dół drabiny społecznej. Jakimowski przestrzega również przed stereotypowym myśleniem. W jego filmie na bruku lądują była nauczycielka oraz student ze stypendium, czyli nie ""patologia"", lecz inteligenci, ludzie poważani przez otoczenie. Na uczelni grany przez Grzegorza Palkowskiego Marek słyszy sporo o państwie prawa i prawach człowieka, ale ta szlachetna teoria nijak ma się do rzeczywistości. Chłopak wychodzi z zajęć i zderza się z bezduszną machiną urzędniczą wspieraną przez policyjne pałki. Bezsilność rodzi frustrację, frustracja wzbudza agresję. Tę zaś najłatwiej wyładować na słabszych od siebie. Najpierw Marek będzie świadkiem brutalnego ataku chuliganów na bezdomnych. Później w przypływie złości pomieszanej z rozpaczą sam uderzy na ulicy psa.  Tłem dla opowiadanej przez Jakimowskiego historii jest Warszawa. Na ekranie nie zobaczycie jednak miasta, które znacie z komedii romantycznych i seriali TVN-u. Nie będzie Krakowskiego Przedmieścia, Mostu Świętokrzyskiego oraz szklanych pałaców, po których przechadza się elegancko ubrana, atrakcyjna klasa średnia. Reżysera interesują obrzeża stolicy; miejsca przaśne, zdewastowane, często ukryte przed okiem przechodnia. Pałac Kultury i otaczające go wieżowce pojawiają się tu zazwyczaj na bardzo dalekim planie niczym miraż lepszego, bardziej dostatniego życia. Co ciekawe, tym razem reżyser nie stosuje swoich firmowych wizualnych sztuczek: nie wzbogaca obrazu poetyckim, magicznym pierwiastkiem, nie czyni zwyczajności niezwyczajną.  Film Jakimowskiego z pewnością stanowi ważny i potrzebny głos na palący temat. Reżyser raz jeszcze z talentem prowadzi przed kamerą zarówno profesjonalistów, jak i aktorów niezawodowych, a także dowodzi dobrego ucha do dialogów. Tym większa więc szkoda, że przestał chyba ufać inteligencji widzów. ""Listopad"" niewolny jest bowiem od łopatologii (patrz: sceny wykładów) oraz jaskrawej symboliki (grana przez Agatę Kuleszę schorowana matka jako uosobienie targanej konfliktami, rozwarstwionej społecznie ojczyzny). Od pewnego momentu można również odnieść wrażenie, że Jakimowski nie do końca wie, dokąd zmierza jego historia. Dlatego nie przekonuje mnie  pomysł, by kulminacją filmu uczynić wydarzenia rozgrywające się w trakcie marszu niepodległości. Ostatni akt wydaje się przez to wyjęty z innego porządku, przypomina dreszczowiec z gatunku ""home invasion"" podlany doraźną publicystyką.  W tej posępnej, pesymistycznej opowieści można, o dziwo, dostrzec coś w rodzaju światełka nadziei. Myślę o scenie, w której atakującemu squat  bandziorowi zostaje zerwana z głowy kominiarka. Napastnik i broniąca się ofiara na krótką chwilę zaprzestają walki, zupełnie jakby doznali olśnienia. Być może panujące w Polsce głębokie podziały udałoby się się zasypać,  gdybyśmy  przestali wreszcie widzieć w ""innych"" wroga, a zaczęli dostrzegać człowieka?"
positive,6,"Amerykański polityk, którego kariera legła w gruzach, kiedy ujawniono, że wysyłał zdjęcia swojego członka różnym kobietom. Grupa nastolatków oskarżona o pobicie po opublikowaniu filmiku rejestrującego to, jak biją niewinną osobę. Piłkarze pewnego południowoamerykańskiego klubu wyrzuceni z zespołu po tym, jak do sieci trafiło nagranie, na którym widać, jak w żartach udają, że uprawiają ze sobą seks pod prysznicem. Amerykański raper ścigany przez urząd podatkowy po tym, jak ogłosił bankructwo, a w sieci publikował zdjęcia, na których szasta kasą. Za każdym razem, kiedy w przestrzeni publicznej pojawią się podobne informacje, jak echo powtarzane jest jedno pytanie: Dlaczego ci ludzie to nagrali i upublicznili? Pytanie to zadaje również Ben Brand w swoim pełnometrażowym debiucie ""Znajdźcie tę głupią sukę i wrzućcie ją do rzeki"".  Inspiracją dla jego filmu było prawdziwe wydarzenie, do którego doszło w 2010 roku. To wtedy w sieci pojawiło się nagranie wideo, na którym młoda dziewczyna wrzuca do rzeki żywe szczeniaki. Reakcja internautów była łatwa do przewidzenia. Na forach i portalach społecznościowych zawrzało. Sam tytuł filmu to treść jednego z komentarzy. I to bardzo łagodnego. Skoro reakcje były do przewidzenia, to dlaczego ktoś w ogóle zdecydował się, by najpierw nagrać wideo, a potem jeszcze pokazać go całemu światu? Odpowiedź Branda jest banalnie prosta: bo nikt nie myśli o konsekwencjach, w końcu to tylko internet.  Autorem filmiku jest 15-letni Remco (świetna rola Nino den Brave'a). Wśród licznych biznesów prowadzonych przez jego ojca, jest też handel rasowymi szczeniakami. Dostaje je w ilościach hurtowych i sprzedaje za grube pieniądze. Jeśli jednak trafią mu się młode, które są chore, zamiast je leczyć, po prostu je likwiduje. W tym procederze pomagają mu Remco oraz jego młodsza o dwa lata siostra Lizzy. I to właśnie ją chłopak nagrał, jak pozbywała się chorych zwierząt.  Remco jest typowym dzieckiem swojej epoki. Może ma w sobie potencjał do rozpoznawania dobra i zła, ale nie został on u niego wykształcony. Chłopak działa więc, nie myśląc o konsekwencjach. Pod wpływem impulsu decyduje się przekłuć sobie uszy i nie zawraca sobie głowy dbaniem o to, by nie wdała się infekcja. Razem z kumplami zajada leki, jakby to były M&Msy, bo to fajna rozrywka. Wideo z siostrą wrzucił z nadzieją na dużą oglądalność. Dla niego liczy się chwytanie chwili obecnej. Bez względu na to, co będzie dalej. Brand nie demonizuje bohatera. Jego zachowanie uważa za normalne. Jest w końcu młody, musi się wyszaleć. Problem widzi w samym internecie, który blokuje możliwość nauki odpowiedzialności. Sieć jest kolebką niedojrzałości, karmi się ekstremalnymi popędami, potrzebą natychmiastowej gratyfikacji. Dlatego też Holender nie widzi różnicy między postępowaniem Remco a reakcją internautów na opublikowany przez niego klip. Są w swoich zachowaniach równie bezmyślni i ekstremalni. Działają pod wpływem chwili, wzajemnie nakręcają się, przekraczając kolejne granice ekstremalności. I jak Remco, w swoim postępowaniu nie widzą nic nadzwyczajnego. W końcu to tylko internet, nawet jeśli konsekwencje mają miejsce w realnym świecie.  Diagnoza stawiana przez reżysera w ""Znajdźcie tę głupią sukę i wrzućcie ją do rzeki"" nie jest szczególnie odkrywcza. Brand opowiada historię bohaterów, posiłkując się kliszami tak stereotypowymi, że miejscami trudno uwierzyć, iż film opiera się na faktach. Za dużo tu oczywistych rozwiązań, jak nieobecna matka (która nie żyje), nieprzewidywalny ojciec (który bywa brutalem) i destrukcyjne wpływy grupy rówieśniczej. Jednak jeśli nawet bohaterowie są wycięci z popularnego szablonu, to Brand okazał się na tyle umiejętnym twórcą, że jego opowieść wciąga. Reżyser ma też smykałkę do prowadzenia aktorów. Widać to szczególnie po odtwórcy głównej roli. Młodziutki Nino den Brave mógłby swoją grą zawstydzić niejednego doświadczonego aktora. Chłopak jest wyrazisty, ale nie popada w skrajność. Umiejętnie lawiruje w strefie szarości, przez co jego bohatera nie można łatwo zaszufladkować, a przyspieszony kurs odpowiedzialności wypada sugestywnie i wiarygodnie. Dzięki niemu film nabiera osobistego charakteru, a wtórność konstrukcji fabularnej przestaje być problemem. Sprawia też, że ""Znajdźcie tę głupią sukę i wrzućcie ją do rzeki"" angażuje emocjonalnie i stanowi idealny pretekst do dyskusji na temat wpływu internetu na rozwój psychiczny jednostki."
positive,7,"Jak to w końcu jest – anonimowość to bardziej przekleństwo czy błogosławieństwo? Nowy Jork – ten z tysiąca mniejszych i większych filmów – pomaga zniknąć w wielokulturowym tłumie i zbudować siebie jeszcze raz, od zera. Ale fakt, że nikt nie patrzy, może być równie dobrze źródłem cierpień: w końcu do pomiaru własnej wartości wykorzystujemy głównie cudze spojrzenia. I Nico, telenowelowy aktor z Argentyny i świeżo upieczony nowojorczyk, żyje właśnie w takim poczuciu rozdarcia między rozpoznawalnością pozostawioną w Buenos Aires a resetem, który daje Wielkie Jabłko. Próbuje wpasować się w wielkomiejski strumień, potraktować własną ""szarość"" jako wyzwanie, ale metropolia ciągle stawia go do parteru i zawstydza. I byłoby w tym uniwersalnym doświadczeniu emigranta coś na wskroś banalnego, gdyby nie dwa drobiazgi. Po pierwsze, ""Nikt nie patrzy"" to Guillermo Pfening jako Nico – zero hipstera z pocztówki, sto procent rozterki, emocji i aktorskiej trójwymiarowości. Po drugie, reżyserka Julia Solomonoff nieźle chwyta uwikłanie amerykańskiej kultury – obecne wbrew pozorom również w demokratycznym nowojorskim tyglu – w uprzedzenia rasowe, etniczne i płciowe. Dzięki temu jej film to nie tylko ciąg kameralnych scenek rodzajowych z życia klasy średniej, ale szersza refleksja nad źródłami wielkomiejskiego wyobcowania.   Nico jest w szanującej proste definicje Ameryce istotą trudną do zaklasyfikowania. To Latynos, ale blondyn; Europejczyk z wyglądu, ale z mocnym, latynoskim akcentem. Przemysł filmowy taką niedookreśloność skazuje na banicję, spycha do roli półproduktu, bo im słabiej wpisujesz się w jakiś stereotyp, tym mniej castingów możesz obskoczyć. Zaprzyjaźniona producentka od razu wykłada przed bohaterem karty na stół: albo przefarbujesz włosy na czarno i pozbędziesz się dumy, albo będziesz smażył placki w barze. Nico ima się więc różnych dodatkowych fuch: dorabia jako barman, uprawia drobny handel, opiekuje się dzieckiem znajomej. Ale na marginesie wielkiego świata również trwa koncert spojrzeń. Latynoskie nianie z placu zabaw nie mogą uwierzyć, że bohater jest Argentyńczykiem – nie mówiąc już o amancie z opery mydlanej – bo przecież żaden maczo nie dałby się tak upupić. Nico to zdeklarowany gej, ale z wyjątkowo lekką ręką do dzieci, więc mąż przyjaciółki co rusz walczy z nim o granice samczego terytorium. Pozostawiony w Argentynie kochanek chciałby miłości, ale najlepiej w toalecie na lotnisku, tak żeby w ojczyźnie nikt nie zauważył. Kołowrót widzialności/niewidzialności kręci się bez ustanku, a Nico w żadnej z ról nie czuje się jak u siebie. Testuje kolejne stereotypy: jurnego geja, statecznego białasa z klasy średniej, typowego Latynosa, tułającego się po ulicach kolorowego hipstera. Efekt jest łatwy do przewidzenia: po licznych próbach dopasowania jego tożsamość rozpada się jak przypalone burrito.   U Solomonoff po tyłku dostają też obiegowe fantazje o multikulturowej metropolii. Nowy Jork nie jest w filmie ani przestrzenią wolności, ani gigantyczną sceną dla indywidualistów, a raczej dużą wioską z nudną kołtunerią, pozerstwem i ciasnymi klitkami z airbnb. Legendarny kosmopolityzm nowojorczyków okazuje się przywilejem, wypadkową miejsca urodzenia, grubości portfela i łutu szczęścia. W takich warunkach z każdego, nawet najbardziej nadmuchanego ego gwałtownie schodzi powietrze. Jeżeli przyjechało się tutaj po to, żeby zostać odnalezionym i docenionym, to co robić, kiedy tkwi się w cieniu? Jak żyć, kiedy pielęgnowane przez popkulturę oczekiwania rozmijają się z rzeczywistą ofertą, a większość miejsc na scenie zaklepali lepiej ustawieni? Pokusa widzialności cały czas jednak pęcznieje i napiera – i w końcu staje się obojętne, czy gramy typowego Latino na castingu do serialu, czy przed kamerą przemysłową. Nico gładko wchodzi w buty, które dla ludzi o ciemniejszej karnacji szyje amerykański model uprzedzeń. Ale nawet wtedy nic się nie dzieje, nikt nie patrzy, świat nie rzuca się w pościg za bohaterem – i nie wiemy, czy jest to efekt profilowania rasowo-etnicznego – jasny kolor włosów, skóry równa się ""porządny białas"" – czy po prostu metropolia i jej mieszkańcy nauczyli się bezlitosnej obojętności na wszystko, co nie daje się łatwo określić. I chociaż Solomonoff nie do końca wykorzystuje potencjał wielkomiejskiej gry spojrzeń, a finał bliższy jest polskim romantykom niż literaturze faktu, cała ta nowojorska odyseja daje sporo emocjonalnej satysfakcji. W końcu czasami, po cichutku, sami liczymy, że wielki świat na nas spojrzy i pęknie z zachwytu. A że w rzeczywistości widzi tylko czubek własnego nosa – cóż, szach-mat naiwniacy."
positive,7,"Uzależnieni od nikotyny wiedzą, że nie ma ani złego powodu, ani nieodpowiedniej chwili, by zapalić papierosa – może być nagrodą albo środkiem uspokajającym, lekiem na nudę albo gramem ukojenia. Bohaterowie filmu Drażena Kuljanina również są tego świadomi – całe życie spędzają w oparach tytoniu, z papierosem w ustach cierpią i kochają, wymierzają sprawiedliwość i wpadają w ramiona obłędu. Życie przetoczyło się przez nich jak walec. Lecz póki starcza im siły, by sięgnąć po paczkę fajek, jakoś wstają i idą dalej. Odpalenie cudzego papierosa jest wyrazem największej intymności, podzielenie się swoim – obietnicą przebaczenia. Kiedy gaśnie papieros, kończy się scena. Od zapalenia nowego rozpoczyna się kolejna.   Szwedka Nina (Disa Ostrand) od lat szuka w Czarnogórze swojej zaginionej córki – dziewczynka zniknęła w biały dzień, porywacz pozostał nieuchwytny. Jej mąż Oskar (Johannes Kuhnke) albo przepracował traumę, albo robi wszystko, by zapomnieć, w każdym razie bezskutecznie próbuje powstrzymać żonę przed stoczeniem się w otchłań. Jest jeszcze policjant Nikola (Srdjan Grahovac) – urobiony po łokcie żywy trup, który ma na głowie zarówno tykającą bombę zegarową, czyli Ninę, jak i trzymających go na smyczy, lokalnych rzezimieszków. Wszyscy miotają się w tej samej matni – są emocjonalnie rozdarci, targani wątpliwościami i bezskutecznie próbują nadać sens reszcie życia. Jedynie Nina ma pewność, że zemsta przyniesie jej spokój. Chociaż przygotowuje ją z beznamiętnym wyrazem twarzy i skrętem w ustach, nie planuje serwować jej na zimno.   W paczce jest dwadzieścia scen. Każda rozpoczyna się od pierwszego zaciągnięcia, a kończy – ostatnim wypuszczeniem dymu. Emocjonalnie gęste miniatury rozdzielone są interludiami. To kolażowe formy złożone z reklam koncernów tytoniowych, filmów propagandowych, fragmentów stylizowanych na domowe wideo, coś pomiędzy wideo-artem a pastiszem kroniki filmowej. Stanowią one ponadto dramaturgiczną ramę i chociaż trudno mi znaleźć jakieś sensowne, tematyczne powiązanie fabuły oraz nikotynowej fiksacji Kuljanina, będę bronił tej struktury. Kolejne sceny to zarazem kolejne stadia podróży bohaterów, zaś połączenie najróżniejszych estetyk sprawdza się nieźle jako autotematyczny komentarz: niejeden film o zemście już nakręcono, a reżyser porozumiewawczo puszcza do nas ""oczko"", iż jest świadomy pułapek konwencji. Inna sprawa, że w niektóre wpada – zderzanie popowych evergreenów z sugestywnymi obrazami przemocy to już nieco wyeksploatowana zagrywka.     Kuljanin nie pędzi na łeb na szyję, pozwala wybrzmieć melancholii bohaterów, powoli buduje wielokierunkowe relacje pomiędzy nimi, pokazuje awers i rewers desperackich działań. Raz interesuje go intryga, kiedy indziej – uwikłani w nią ludzie. Ktoś dostrzeże w tym brak scenariopisarskiej i reżyserskiej precyzji. Kto inny – celną metaforę stanu zawieszenia pomiędzy starym a nowym życiem, w którym zastajemy Ninę. Obaj będą mieli rację. "
positive,6,"Emigranci to gorący i mocno polaryzujący temat w Europie. Dla filmowców natomiast to prawdziwa żyła złota – otwiera bowiem nowe pola narracyjnej eksploracji. ""Uwodziciel"" idealnie wpisuje się w ten trend, opowiadając historię Esmaila, młodego Irańczyka, który bardzo chce stać się pełnoprawnym obywatelem Danii.  Dla debiutującego w pełnym metrażu reżysera Milada Alamiego emigracja wcale nie stanowi głównego problemu filmu. Wykorzystuje ją jedynie do zbudowania sceny, na której rozgrywa się osobisty dramat jednostki. ""Uwodziciel"" jest bowiem przede wszystkim opowieścią o wewnętrznych zmaganiach bohatera. Z jednej strony Esmail stara się postępować zgodnie ze złotą zasadą Machiavelliego, że cel uświęca środki. Z drugiej – mężczyzna jest na tyle szlachetny, że mniej lub bardziej świadomie sam rzuca sobie pod nogi kłody. Bohater bardzo chciałby być drapieżnikiem, który w duńskich barach poluje na samotne, sfrustrowane kobiety. Jak można domyślić się po tytule, jego celem jest rozkochanie w sobie ofiary i wzięcie z nią ślubu – wszystko po to, by uzyskać obywatelstwo. A jednak jego próby raz za razem spalają na panewce. Esmail mimo regularnych wizyt w barach, gdzie nie ma większych problemów z oczarowaniem podchmielonych kobiet, wciąż jest sam, a jego czas w Danii szybkimi krokami zbliża się do nieuchronnego końca...  Oglądając ""Uwodziciela"", prawie nie czuje się tego, że jest to pierwszy pełnometrażowy film reżysera. Alami wykazuje się dużą zręcznością w tworzeniu interesujących bohaterów. Świetnie radzi sobie również z uchwyceniem emocjonalnych niuansów, dzięki czemu sceny wśród członków diaspory irańskiej pełne są nostalgii, ale też odrobiny cynicznego dystansu do życia na emigracji i hołdowania pamięci o ojczyźnie. Reżyser ma też smykałkę do prowadzenia aktorów, dlatego też najlepiej wypadają w ""Uwodzicielu"" te sceny, w których bohater wchodzi w emocjonalne interakcje z innymi postaciami. Wątek rodzącego się uczucia Esmaila do Sary zaprezentowany został ze sprawnością rasowego twórcy filmowych romansów. Ardalan Esmaili i Soho Rezanejad tworzą ładną parę, a ich ekranowa więź jest na tyle wyrazista, że łatwo można ulec iluzji, że naprawdę tę dwójkę łączy głębsze uczucie. Podobnie udało się reżyserowi zbudować intrygującą w swej niejednoznacznej wieloaspektowości relację między Esmailem a Larsem, starszym mężczyzną, którego bohater poznaje w jednym z barów.  To, co gubi Alamiego, to skłonność do nadmiernego komplikowania fabuły. Jest to dość częsty grzech młodych autorów, którzy obawiają się, że prostota może prowadzić do nudy. W ""Uwodzicielu"" jest jednak tyle ciekawych wątków, że spokojnie można było nimi obdarować dwa lub trzy filmy fabularne. Przesadą jest chociażby ostatni twist, który z łopatologią wyjaśnia, dlaczego w swoich donżuańskich działaniach Esmail był tak mało skuteczny. Te dodatkowe komplikacje podważają wiarygodność wykreowanych postaci, co niestety odbija się na odbiorze całego filmu. Okazuje się więc, że reżyserowi jest całkiem blisko do bohatera ""Uwodziciela"" i pozostaje swoim największym wrogiem. Jeśli jednak opanuje skłonność do nadmiernego komplikowania fabuły, może go czekać świetlana przyszłość w kinie. "
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,4,"Zaczyna się jak typowy Bromski: wieś sielska i anielska, we wsi poczciwy lud, malownicza cerkiew i rytm dnia wyznaczany biciem dzwonów. Słowem – chrupiący, romantyczny Wschód, gdzie zamiast smartfona kontempluje się puchate gąsienice i babiny na rozstajach dróg. Niesamowite – myślimy w pierwszym odruchu – z jakim uporem filmowcy z Zakaukazia i okolic pielęgnują autostereotypy, dostarczając zachodnim widzom dokładnie to, czego od ""pół-Azji"" oczekują – fotogeniczne pocztówki z nienowoczesności. Ambicje Zaza UrushadzeZazy Urushadzego idą jednak o krok dalej. Twórca ukochanych przez polską publiczność ""Mandarynek"" próbuje realnie podbić stawkę i wejść w rolę dekonstruktora mitów prowincji. Upycha więc w jednym, krótkim obrazie wszystkie najbardziej ordynarne klisze ""wschodniości"", podlewa spulchniaczem i czeka, aż zaczną rosnąć i rozsadzać ekran. I rozsadzają, tylko że rykoszetem dostaje się zaufaniu pokładanemu w reżyserze: gruzińska wieś z ""Wyznania"" to zbudowana tanim kosztem pułapka na wrażliwców, która udaje piękno i duchowość – a czasami nawet nowoczesność – ale tylko po to, żeby wyssać z nich ostatnią kroplę krwi. Stereotyp zostaje przenicowany, tyle że zamiast naiwnej malowniczości dostajemy wstręt do plebsu i mizoginię.  Urushadze zamyka swój pomysł w nieśmiertelne ramy dwóch równoległych porządków: rzeczywistości – banalnej i okrutnej – i filmowej iluzji. ""Magia kina"" – ta najprostsza, eskapistyczna – wkracza na zapuszczoną prowincję z nieoczekiwanej strony, w sojuszu z krzyżem i sutanną. Giorgi, prawosławny duchowny, a lata temu również student filmówki, przywozi na wieś projektor i stertę filmów, które zamierza wykorzystać jako narzędzie edukowania i ""uduchowiania"" prostaczków. Należy więc do wymarłego już plemienia XIX-wiecznego inteligentów-pozytywistów – ma misję, nowoczesne metody i bezgraniczną wiarę w potencjał wsi. Tymczasem lud nie bardzo interesuje się sztuką i kontemplacją, a w wyświetlanych filmach widzi raczej samo życie: piersi i tyłki, chłopów poprzebieranych za baby, walki z sąsiadami na sztachety. Ma również bardzo swobodne podejście do samej kinowej iluzji – w trakcie sensu ""Pół żartem, pół serio"" miejscowi natychmiast ustalają, która kobieta w wiosce najbardziej przypomina Marilyn Monroe. I rzeczywiście, Lili – nauczycielka gry na fortepianie – to lustrzane odbicie ikony popkultury, sama zresztą się tym podobieństwem szczyci i na każdym kroku je podkreśla. Melancholijny Giorgi włazi w te cieplutkie, prowincjonalne fantazje jak nóż w masło: porzuca obiektywizm i surowość duchownego, a zaczyna patrzeć na Lili jak na własną aktorską muzę. Tak jakby znowu był studentem reżyserii.  I na takim – raczej dyskretnym – autotematyzmie opiera się ""Wyznanie"". Wioska – symbol kaukaskiej swojskości i gościnności – sama się tutaj bez przerwy reżyseruje, wprowadza kolejne wątki i tropy, raz chce się podobać i częstuje ciasteczkami, żeby za chwilę spuścić psy z łańcuchów. Cały ten wysiłek po to, żeby zaspokoić stereotypowe oczekiwania miejskiej inteligencji i jakoś przetrwać – w niezmienionym przez nowoczesność kształcie – jeszcze jeden sielski dzień. Aktorskiej ekwilibrystyce i udawaniu skansenu sprzyja instytucja spowiedzi, która pozwala mieszkańcom do woli mataczyć, oczerniać sąsiadów i budować typowy obraz wiejskiego piekiełka: melancholijnych, nieco rubasznych, za to głęboko wierzących kopaczy grządek. A jednak Giorgi to twardy orzech do zgryzienia – jako człowiek sztuki i wychowanek amerykańskiego kina, za żadne skarby nie pozwala się wpisać w stereotyp popa z zaścianka. Odmawia sadzenia pomidorów i nie chce się bratać z mieszkańcami przy kielichu. Wioska próbuje więc złamać buntownika jego własną bronią i ""podsuwa"" mu – trochę jak myślący ocean z ""Solaris"" Lema – idealny obiekt męskich pragnień: kobietę-lalkę. Nie po to jednak, żeby zawracać sobie głowę komunikacją, lecz – jak w biblijnej opowieści – wodzić na pokuszenie i podkopywać autorytety.    Prowincja ma więc oblicze węża, jej mieszkańcy – jak potwierdza jeden z bohaterów – wcale nie są tacy gościnni, a Monroe to w istocie pusta, wyniosła mimoza, kwintesencja blondu, szminki i kręcenia tyłkiem. Urushadze bierze najbardziej krzywdzący składnik mitu MM – ten, który zrobił z niej głupie świecidełko, mięso do skonsumowania – żeby uporać się z własnym obrzydzeniem stereotypem wsi jako przestrzeni naturalnego piękna i życia w harmonii. Jednak nawet jeśli figura Monroe jest używana niewinnie i tylko ilustruje siły tkwiące w kulturowej iluzji, całość i tak sprawia bardzo niepokojące wrażenie – tak jakby reżyser próbował nas przekonać, że za urodą ciała, zmysłowością, przywiązaniem do własnego wizerunku kryje się wór z łajnem. Że TE baby – te, które się ""nadmiernie"" malują i noszą krótkie spódniczki – same się o TO proszą. Otwarta mizoginia i uprzedmiotowienie to jednak ślepe uliczki, które robią z ""Wyznania"" kobietożerczy pamflet. Serio, czy naprawdę potrzebujemy jeszcze więcej pogardy i przedpotopowych klisz, żeby pokazać, w jak wielkie kompleksy wpędzają nas niezależne kobiety? Trochę wstyd, panie Urushadze. "
positive,7,"Villads ma sześć lat, ułańską fantazję oraz zapasy energii, którymi można by zasilić małą fabrykę. Aby żyć z nim pod jednym dachem, trzeba wykazać się nielichą cierpliwością lub poczuciem humoru. Chłopiec zna bowiem niestandardowe sposoby na naprawę zamoczonego telefonu, zdolności plastyczne objawia najchętniej na kartkach ze szkolnego zeszytu starszej siostry, a przewijanie niemowlaka potrafi zamienić w higieniczny armagedon. Kiedy więc Villads idzie do pierwszej klasy, jego rodzice najpierw oddychają z ulgą, a potem ogarnia ich niepokój. A co, jeśli podstawówka nie zdoła utemperować ich niesfornego syna? Tytułowy bohater również nie przejawia entuzjazmu - perspektywa spędzenia kolejnych 13 lat w szkolnej ławie (nie licząc studiów!) wydaje się wyzwaniem, któremu sprostać mógłby tylko superbohater.       Luca Reichardt Ben Coker     W swoim debiutanckim filmie duński reżyser Frederik Meldal Nørgaard zachęca widzów, by spojrzeli na świat oczami sześciolatka. Wraz z Villadsem (granym przez uroczego Lucę Reichardta Bena Cokera) przypomnicie sobie, że wystarczy szczypta wyobraźni, by nudna rzeczywistość zamieniła się w wielki park rozrywki, w którym na każdym kroku czeka przygoda. Nurkowanie w ogrodowym basenie wyda się wówczas podróżą w głębinach oceanu, przejażdżka łodzią po stawie będzie się jawić niczym wyprawa w głąb tropikalnej dżungli, a wizyta w suterenie zakończy się spotkaniem najprawdziwszego trolla (czytaj: woźnego). Z perspektywy Villadsa dorośli ze swoją manią pouczania oraz długą listą zasad i zakazów wydają się wyłącznie zgrają psujów czerpiących radość z rozbijania każdej imprezy.  Dzieło Nørgaarda to hymn na cześć dzieciństwa, pochwała pacholęcej inwencji, entuzjazmu, beztroski oraz nieskrępowanej jeszcze łańcuchem konwenansów szczerości. Reżyser (rocznik 1976) z empatią oraz poczuciem humoru portretuje codzienność bohatera oraz jego rówieśników. Pokazuje ich rytuały i zabawy, ale także rozterki związane z pierwszą ważną inicjacją - rozpoczęciem nauki w szkole. Na deser serwuje lekkostrawne przesłanie o tym, że w życiu trzeba zawsze dbać o zachowanie umiaru. Znajdować czas zarówno na zabawę jak i wypełnianie obowiązków. Poświęcać równie dużo uwagi kumplom i koleżankom. Dokazywać na świeżym powietrzu i w skupieniu oglądać na tablecie ulubione bajki.       Luca Reichardt Ben Coker     W rezolutnym bohaterze młodzi widzowie dostrzegą swojego rzecznika, a ich rodzice - siebie sprzed lat. I jednych, i drugich zachęcam więc, by urozmaicili celuloidową dietę i spróbowali produkcji familijnej spoza hollywoodzkiej kuchni. Na tegorocznym festiwalu Kino Dzieci film Nørgaarda nieprzypadkowo zgarnął nagrody i od małoletniej publiczności, i dorosłego jury. ""Villads"" łączy pokolenia. "
negative,2,"""Musimy nawrócić kino. Kiedy nadamy mu właściwy kierunek, przestanie szkodzić"", mówi do kamery reżyser ""Dwóch koron"", Michał Kondrat, przywołując słowa Maksymiliana Kolbego. Kondrat przechadza się uliczkami Rzymu i opowiada o pierwszych filmowych doświadczeniach swojego bohatera. Reżyser konstatuje jednak z żalem, że tematyka produkcji, które oglądał wówczas Kolbe ""nie była górnolotna"" i ""często siała zgorszenie"". Stąd wspomniana potrzeba nawrócenia X muzy. Kondrat  zaraz kończy monolog i dziarskim krokiem wkracza do mijanego właśnie włoskiego kina. Nad wejściem wisi plakat ""Zwierząt nocy"" Toma Forda, ewidentnie zasługujących na wpisanie w poczet ""gorszących"". Przypadek? Manifest? Trudno powiedzieć. Nie ulega jednak wątpliwości, że Kondrat zakasuje rękawy i zabiera się do nawracania.        Mateusz Pawłowski,  Dominika Figurska     A w zasadzie nie tyle do nawracania, co do utwierdzania w wierze. ""Dwie korony"" to bowiem film utrzymany w takim samym tonie jak poprzednia produkcja Kondrata, ""Matteo"". Hagiograficzna czytanka, nieaspirująca do miana sztuki. Film z tezą, z tej tezy dumny. Kino użytkowe. W ""Matteo"" Kondrat budował legendę XVII-wiecznego włoskiego zakonnika i już wtedy chętnie wskakiwał przed kamerę, dumnie pokazując widzom, kto niesie im tę dobrą nowinę. Tym razem podobnie – zamiast Matteo jest Kolbe, ale Kondrat pozostaje ten sam. Tak jak i widz docelowy: czyli ktoś, kto oczekuje od filmu jedynie wsparcia swojego światopoglądu.  Wspierać można jednak na rozmaite sposoby. ""Dwie korony"" stanowią zaś podany ciężką ręką amalgamat dokumentu i fabuły; w zasadzie bliżej tu do reportażu jakiejś telewizji regionalnej niż do kina. Zapewne po części z winy niewysokiego budżetu. W trakcie produkcji Kondrat musiał przecież prosić widzów o finansowe wsparcie; okoliczności realizacji cudownie zrymowały się tu ze zgryzotami samego Kolbego, heroicznie walczącego o możliwość wydawania swojego czasopisma, ""Rycerza Niepokalanej"". Dziury w budżecie pomogła być może załatać ewidentnie reklamowa sekwencja, w której pojawia się logo pewnej linii lotniczej. Komentarz z offu informuje nas, że choć Kolbe podróżował do Japonii przez 2 miesiące, dziś można to załatwić w 9 godzin. Dzięki za info.    Całe ""Dwie korony"" utrzymane są w podobnie jednoznacznym, szkolnym tonie. Do kamery wypowiadają się kolejni zakonnicy relacjonujący losy Kolbego, Kondrat jeździ po świecie tropem jego podróży, a wszystko ilustrują aktorskie scenki rodzajowe. Gadająca głowa – Kondrat na wycieczce – okolicznościowa scenka – i tak w kółko. Argumentacji na rzecz wielkości Kolbego nie pomaga fakt, że reżyser nie selekcjonuje informacji. Z równą powagą wynosi pod niebiosa bohaterski gest Kolbego, który oddał życie za nieznajomego w obozie Auschwitz, jak i jego młodzieńcze szkice, jakimi rzekomo… wyprzedził wynalazek statku kosmicznego. Gdzie Rzym a gdzie Krym, panowie. W tej litanii zalet i talentów gubi się gdzieś przecież Kolbe-człowiek. Rozumiem, że jego czyny mają mówić same za siebie, rozumiem, że pewność działań i przekonań Kolbego była wyrazem boskiego natchnienia. Ale wyliczankę biograficznych faktów można przeczytać sobie na Wikipedii; film jest od tego, by tchnąć w te fakty odrobinę życia.        Adam Woronowicz     Mimo udziału aktorskich talentów fabularyzowane przerywniki rażą teatrzykową drętwotą i ilustracyjną tautologią. Woronowicz w roli Kolbego emanuje świątobliwym spokojem i skupioną siłą, ale nie ma wiele do grania. Scenki aktorskie bowiem zwykle powtarzają to, co już nam wcześniej powiedziano bądź zasugerowano – i robią to w ciosany, łopatologiczny sposób. Ksiądz-Paweł-Deląg mówi małemu Kolbemu (Mateusz Pawłowski), że jest on ""mądry i dobry"". Kolbe-Woronowicz przychodzi do lekarza z kciukiem, któremu grozi amputacja, proponuje posmarować ranę wodą święconą z Lourdes, cięcie i bach, kciuk wyleczony. Są też odpustowe skecze, które mają dodać całości nieco humoru: a to brat-Cezary-Pazura wprowadza odrobinę slapsticku z wykorzystaniem dymiącej maszyny drukarskiej, a to trójka zakonników żartobliwie dyskutuje sobie nad cerowanymi habitami. Boki zrywać, doprawdy.  Niestety, do górnolotnych deklaracji Kondrata nie dorasta niska forma, jaką sobie wybrał. Mniejsza już o to, że zamiast próby zmierzenia się z fascynującym życiorysem, wniknięcia w motywacje bohatera, zgłębienia zagadek i wybojów wiary, dostajemy filmową lekcję religii. Żeby chociaż była to zajmująca lekcja, jakieś chwytające za serce chrześcijańskie kino gatunkowe pełną gębą. Kondrat wie jednak dobrze, że nie musi równać w górę, że ci, którym film ma się spodobać, i tak będą zadowoleni. Pytanie, czy w ten sposób – podtrzymując niskie standardy – nie szkodzi aby bardziej niż cokolwiek tam uważa za złe kino. Dwie korony, dwie gwiazdki."
negative,3,"""Krucyfiks"" zaczyna się od blagi. Pierwsze, co wita widza, to napis informujący o tym, że film inspirowany jest prawdziwymi wydarzeniami. Niby to prawda. Punktem wyjścia jest bowiem sprawa księdza i kilku zakonnic oskarżonych o morderstwo kobiety podczas egzorcyzmów. Fałszem jest to, co ów początkowy napis filmu obiecuje: że nie będzie to kolejna krwawa bajeczka wymyślona w ""chorych"" głowach specjalistów od horrorów.           Prawda szybko wychodzi na jaw i już po kilku minutach jasne staje się, że z ""faktami"" i ""prawdziwymi wydarzeniami"" film Xaviera Gensa nie będzie miał wiele wspólnego. Wystarczy spojrzeć na obraz rumuńskiej prowincji. Niewielkiej miejscowości, do której przybywa młoda dziennikarka w poszukiwaniu materiału na kolejny artykuł, bliżej jest bowiem do wsi z baśni braci Grimm albo powieści Brama Stokera o Draculi, niż do autentycznego obrazu Rumunii początku XXI wieku. Zestaw bohaterów wyjęty zaś został z encyklopedii klasycznego horroru, zaczynając od surowych zakonnic i przystojnych księży, na lokalnych mieszkańcach z tajemniczymi przypadłościami i mocami kończąc.           Nic w tym filmie nie wypada naturalnie i wiarygodnie. Kolejne sceny sprawiają wrażenie mechanicznie skopiowanych i nonszalancko posklejanych w niechlujną całość. Trudno się jednak temu dziwić, skoro twórcy najwyraźniej nie bardzo wiedzieli, jaki film chcą nakręcić. Początek sugeruje, że Gens i scenarzyści zamierzają z ""Krucyfiksu"" zrobić opowieść w stylu ""Z archiwum X"". Główna bohaterka kreowana jest na sceptyczną dziennikarkę, która chce zdemaskować groźne dla społeczeństwa zabobony Kościoła. Jej partnerem i oponentem zarazem jest młody ksiądz, który rzecz jasna wierzy w siły piekielne i ich wpływ na zwyczajnych śmiertelników. Kolejne etapy śledztwa, rozmowy z zakonnicami, egzorcystą, lekarzem pogotowia, psychiatrą i bliskimi zmarłej są świetnym pretekstem do fascynującego pojedynku racji. Raz szala mogłaby się przechylać na stronę rozsądnych wyjaśnień, by po chwili przechylić  się na korzyść świadectw paranormalnych. Jednak twórcy od pierwszej sceny ignorują ten potencjał i narzucają jedyną właściwą interpretację. Za każdym razem, kiedy w scenie pojawiają się niejednoznaczne wydarzenia, efekty dźwiękowe jasno dają do zrozumienia, że dzieje się więcej, niż nauka i zdrowy rozsądek są w stanie wyjaśnić.           Kiedy w końcu zostajemy skonfrontowani z prawdą (tak, jak ją chcą widzieć reżyser i scenarzyści), film jest już prawie skończony. Finałowa sekwencja, choć wizualnie wygląda całkiem ciekawie, trwa ledwie kilka minut, co nie może usatysfakcjonować żadnego prawdziwego fana horroru. Ostatecznie więc ""Krucyfiks"" jawi się jako przydługa, pozbawiona wyobraźni gra wstępna, która jedynie testuje cierpliwość pasjonatów gatunku. Na szczęście dla twórców, większość widzów będzie tak znudzona filmem, że nie starczy im już sił, by czuć irytację na reżysera i scenarzystów za złożenie obietnic bez pokrycia. Gens może mieć jednak problem z kolejnym filmem, bo ci, którzy obejrzą ""Krucyfiks"", raczej mu ponownie nie zawierzą."
negative,3,"Gdyby chodziło o pierwszy lepszy hollywoodzki produkcyjniak, nie robiłbym rabanu. ""Pierwszy śnieg"" to jednak adaptacja prozy asa norweskiego kryminału Jo Nesbø, za kamerą stanął reżyser świetnego ""Szpiega"" oraz jeszcze lepszego ""Pozwól mi wejść"", zaś w obsadzie znaleźli się m.in. Michael Fassbender, Charlotte Gainsbourg i J.K. Simmons. Po takiej załodze należy spodziewać się piękna, dobra i magii, a nie filmu, który w przyszłym roku będzie walczył o nagrodę Filmwebu w kategorii ""Że co?!"".       Michael Fassbender   Universal Pictures   Znakomity literacki pierwowzór wchodzi w skład liczącego 11 książek cyklu o przygodach Harry'ego Hole'a (Fassbender), nieustępliwego komisarza policji kryminalnej w Oslo. W ""Pierwszym śniegu"" przeciwnikiem bohatera jest seryjny morderca kobiet, którego znakiem rozpoznawczym są bałwany znajdowane przed domami ofiar. W wolnych chwilach Hole zalewa smutki cysterną Jim Beama, a także próbuje doprowadzić do ładu relację z byłą partnerką (Gainsbourg). Pod płaszczykiem misternie utkanej kryminalnej intrygi Nesbø kreśli przykry portret norweskiego społeczeństwa, w którym żony notorycznie przyprawiają mężom rogi, ojcowie wychowują cudze dzieci, a goniące za sensacją media rozmyślnie wpędzają obywateli w paranoję.  Przygody Hole'a pozornie wydają się wymarzonym materiałem do przeniesienia na ekran. Nesbø ma bowiem dar do wymyślania efektownych zwrotów akcji oraz budowania wielowątkowych, fabularnie gęstych opowieści. Dla miłośników thrillerów są one czytelniczym rajem, dla autorów ich adaptacji – drogą przez mękę. No bo jak tu przerobić na scenariusz 400-stronicową książkę, która w zasadzie… stanowi gotowy scenariusz? Nad tekstem biedziło się w sumie trzech adaptatorów (w tym autor świetnego serialu ""Forbrydelsen"", Søren Sveistrup), ale efekt ich prac jest, mówiąc dyplomatycznie, okropny. Filmowy ""Pierwszy śnieg"" to dwugodzinny maraton scen z cyklu ""Co oni brali?""; emocjonalnie płaski, niewiarygodny i chwilami niezamierzenie śmieszny dreszczowiec klasy B. Fani Nesbø będą na nim płakać. Widzowie skuszeni zgrabnie zmontowanym zwiastunem oraz gwiazdorską obsadą poczują się zrobieni w bałwana.       Rebecca Ferguson,  Michael Fassbender   Universal Pictures   O tym, że nikt tu nie będzie sobie zawracał głowy takimi fanaberiami jak logika bądź psychologiczny realizm, przekonuje już prolog. Zaserwowany w nim groteskowy koktajl rodzinnej psychodramy, przemocy domowej oraz toksycznej miłości wystrzela ""Pierwszy śnieg"" w stratosferę absurdu. Dalej jest równie ciekawie. Kolejne wątki rozjeżdżają się na lewo i prawo, alkoholowy problem bohatera rozwiązuje się w zasadzie sam, zaś tożsamość czarnego charakteru jest strzeżona tak starannie, że równie dobrze mógłby on paradować po ekranie w odblaskowej koszulce z napisem ""TO JA"". Oglądając film Tomasa Alfredsona, można również odnieść wrażenie, iż policjanci z Oslo to najbardziej wyluzowana grupa zawodowa w Europie. Poza Hole'em i jego nową współpracownicą Katrine Bratt (Rebecca Ferguson) wszyscy śledczy zachowują się, jakby ścigali złodzieja paneli podłogowych, a nie psychopatycznego zbrodniarza.  Bez dobrego scenariusza Alfredson i jego aktorzy nie mają wielkiego pola manewru. Reżyser do spółki z operatorem Dionem Beebe (Oscar za ""Wyznania gejszy"") filmuje majestatyczne śnieżne krajobrazy, a także raz na jakiś czas bije po oczach sceną szokującej przemocy. Aktorzy dobrze się prezentują i, na ile mogą, próbują ożywić papierowe postaci. Niestety, z pustego nawet Fassbender nie naleje. "
positive,8,"""Straszna kobieta"" może wydawać się najbardziej mizoginicznym obrazem kobiet, jaki widzieliście. Z wizją, jaką przedstawili bracia Christian i Mads Tafdrupowie, trudno jednak polemizować.   Reżyserzy utrzymują, że film zrodził się z ich prywatnych doświadczeń z kobietami i wszystkie opisane przez nich sceny wydarzyły się naprawdę. Twierdzą nawet, że niektóre wątki musieli złagodzić bądź całkowicie się ich pozbyć, bo gdyby opowiedzieli o swoich związkach jeden do jednego, tytułowa bohaterka przestałaby być odbierana jako autentyczny człowiek, tylko istne wcielenie zła. Podobno wszyscy ich duńscy znajomi mają tak samo. Podobno wszystkie duńskie kobiety są takie same. Podobno, być może.    Skoro na wstępie wiadomo, że w filmie jest ""straszna kobieta"", musi być w nim również mało straszny mężczyzna. A tym jest przystojny, blondwłosy, stuprocentowy kawaler - Rasmus. Poznajemy go na domówce, którą zorganizował dla swoich najlepszych kolegów. Ich spotkanie przypomina zlot jaskiniowców. Chłopaki piją, palą, opowiadają sobie o pikantnych szczegółach swojego życia seksualnego i zaśmiewają się z żartów. W tle leci ostra muzyka. W kulminacyjnym momencie chłopaki zdejmują koszulki i zaczynają kotłować się w jednym uścisku na kanapie. Testosteron sto procent. I wtedy do mieszkania wchodzą one - ich dziewczyny, żony i kochanki. A wśród nich piękna Marie. Impreza natychmiast się uspokaja. Rasmus i Marie od razu łapią kontakt. Sprawa wydaje się przesądzona.   Początki ich związku są wspaniałe. Dużo seksu, dużo śmiechu i głębokich spojrzeń. Sytuacja zmienia się drastycznie, gdy niczego nieświadomy Rasmus wypowiada w przypływie euforii dwa magiczne słowa: bardzo cię lubię. Tafdrupowie dają widzom do zrozumienia, że w ten sposób niczego nieświadomy chłopak podpisał na siebie wyrok, a Marie dostała jasny sygnał, że może przystępować do akcji usidlania. Bajka właśnie się skończyła.   Opowieść o kobiecie, która rozgaszcza się w życiu - i mieszkaniu - mężczyzny niczym złośliwy rak, ratuje przed tendencyjnością błyskotliwość i inteligencja jej autorów. A także olbrzymie poczucie humoru. Mimo jasnej tezy, że wszystkie kobiety dążą do zdominowania i ubezwłasnowolnienia mężczyzny, Tafdrupowie traktują swoją bohaterkę - w miarę - uczciwie. Przez cały czas kamera prowadzona przez Nielsa Buchholzera jest blisko zarówno Rasmusa, jak i Marie - wyłapuje każdy ich gest, każde drgnienie twarzy i dwuznaczność sytuacji. Dzięki temu, przy odrobinie dobrej woli, sympatia niejednego widza znajdzie się od czasu do czasu także po stronie fantastycznie zagranej przez Amandę Collin dziewczyny (bez trudu uwiarygadnia ona toksyczne zachowania swojej bohaterki). W zależności od przyjętej perspektywy, tytuł filmu może się wręcz wydawać nieadekwatny.   Niezależnie od intencji twórców, będę się więc upierała, że film jest czymś więcej niż tylko relacją z usidlania dobrego mężczyzny przez złą kobietę. Tafdrupowie dają możliwość spojrzenia z dystansem na związek dwóch niepasujących do siebie osób - przeanalizowania, jakie błędy oboje popełniają, czego nie widzą, w którym momencie są szczerzy, a w którym manipulują bądź są manipulowani. Jako wyobrażenie współczesnych kobiet z perspektywy współczesnych mężczyzn ich film pozostaje udanym żartem. I jak w każdym udanym żarcie, jest w nim też ziarenko prawdy. "
positive,7,"Fake newsy, postprawdy, zwyczajne kłamstwa - zaufanie do mediów poleciało w ciągu ostatnich kilku lat na łeb, na szyję. I trudno się dziwić, bo dzięki internetowi granica między informacją a propagandą stała się cieniutka niczym papierowe wydania najpoczytniejszych polskich dzienników. Wystarczy jednak skierować wzrok na te rejony świata, gdzie prawo wciąż kształtuje brzytwa wespół z karabinem, żeby przypomnieć sobie o strażniczej roli czwartej władzy i na nowo uwierzyć w ładotwórczą moc informacji. Również tej z pozoru niemożliwej do zweryfikowania, która dzięki smartfonom i przenośnym kamerom krąży gęstą ławicą w mediach społecznościowych.    Gdyby nie zminiaturyzowany sprzęt do rejestrowania obrazu, bohaterowie, syryjscy dziennikarze obywatelscy z grupy Raqqa Is Being Slaughtered Silently (RBSS), mieliby związane ręce. Organizacja powstała w kwietniu 2014 roku, niedługo po zajęciu Rakki przez dżihadystów z ISIS i ustanowieniu kalifatu. Jej założycielom chodziło w pierwszej kolejności o złamanie monopolu informacyjnego - aktywiści, uzbrojeni w ukryte kamery, zapisywali i upubliczniali obrazy rakkijskiej codzienności: brutalne egzekucje, terroryzowanie mieszkańców, puste ulice, biedę, głód i niedobory. Wszystko to w kontrze do internetowej propagandy ISIS, która rządy brodatych morderców przedstawiała jako twarde, ale zapewniające poddanym dobrobyt i bezpieczeństwo. Dżihadyści oczywiście szybko połapali się, że oddolne taktyki RBSS to śmiertelne zagrożenie dla strumienia nowych rekrutów, zaczęli więc metodyczne polowanie na członków ""piątej kolumny"". Organizacyjny trzon grupy musiał ratować się ucieczką za granicę - najpierw do Turcji, później do Niemiec - gdzie kontynuuje działalność dzięki sieci informatorów. Matthew Heineman - reżyser nominowanego do Oscara ""Cartel Land"" - podąża śladami członków RBSS na uchodźstwie. Rejestruje codzienną pracę aktywistów niejako ""od kuchni"" - patrzy na monotonię zmieniających się pokoi hotelowych, męczące ""życie na kablu"", w poczuciu stałego zagrożenia odwetem ISIS i przy umiarkowanym zainteresowaniu opinii publicznej. Składnikiem wysokiej ceny, jaką syryjscy dziennikarze płacą za informowanie i sygnalizowanie, są potłuczone życiorysy, zszargane nerwy i konieczność poukładania się z duchami tych, którzy przez działalność w RBSS pożegnali się z życiem.   Można się oczywiście zżymać, że Heineman uprawia kino perswazyjne, że manipuluje emocjami, ubiera wszystko w patos muzyki, łez i romantycznych deklaracji bohaterów: o walce, rodzinie, normalności, religii. ""Miasto duchów"" jest jednak filmem misyjnym - nikt nie stara się tutaj ukrywać, że chodzi przede wszystkim o oderwanie uwagi Zachodu - choćby na te krótkie półtorej godziny - od Trumpów, Brexitów i Kaczyńskich. Stąd bierze się wrażenie pewnej łopatologii, powtarzalności tematów i środków narracyjnych, które przypominają kalkę z innych dokumentów o Bliskim Wschodzie. Dla mnie jednak dwa główne ""motywy"" filmu są bez zarzutu - mam na myśli cielesność działania publicznego i przemożny wpływ obrazów na rzeczywistość polityczną.  Ten pierwszy wiąże się z poczuciem kruchości życia - w materiałach kręconych z ukrycia, w biegu, zza pazuchy, zapisuje się ryzyko zranienia i śmierci, obecne w niewyraźnym obrazie, przyspieszonym oddechu, trzęsącej się ręce. Bohaterstwo pojawia się więc nie jako wzniosłość i piękno, ale konieczność poskromienia własnego, przerażonego ciała. Strach i ryzyko przenikają wszystkie piętra konspiracyjnej piramidy. Jedna z najbardziej wstrząsających filmowych scen została nakręcona w Berlinie - aktywista RBSS świadomie zrzeka się policyjnej ochrony i teraz, wyjmując z szafy fotografie zamordowanych towarzyszy, dosłownie skręca się z bólu, przerażenia i psychicznego wyczerpania. Takich emocji raczej nie sposób podrobić.   Podobnie jak nie sposób przejść obojętnie obok cielesnego realizmu materiałów RBSS - widoku ludzi krzyżowanych na ulicach, odciętych głów pozatykanych na sztachetach, homoseksualistów i cudzołożnic zrzucanych z ostatnich pięter kamienic. ISIS gorączkowo próbuje przykryć ból i cierpienie fantazjami - ściąga speców od filmowej propagandy, inwestuje w coraz bardziej profesjonalną produkcję, intensywnie czerpie z popkultury, Hollywood i estetyki gier wideo. W swoich agitkach wizualizuje pragnienia wszystkich dużych chłopców - życie w kalifacie to wielki turniej Counter-Strike'a, radosne wysadzanie budynków i samochodów, rabunki, porwania i bezpieczny powrót do uległych żon i suto zastawionych stołów. A jednak w zetknięciu z chropowatymi obrazami trupów i pustych ulic - internetową kontrinformacją RBSS - profesjonalizm filmów ISIS wydaje się tanim żartem, jakąś groteskową kpiną z dorosłego umysłu. To, w jaki sposób RBSS demistyfikuje propagandę i ujawnia jej zbrodnicze, dziecięce rozpasanie, jest uderzające i pozwala, przynajmniej na te parę chwil, uwierzyć w polityczną moc internetu i dziennikarstwa obywatelskiego. Jeżeli chociaż kilku widzów poczuje, że tam, nad Eufratem, nie ma żadnych obcych, innych i niebezpiecznych, tylko te same kruche, narażone na cierpienie ciała - będzie to sukces większy niż tysiąc sensacyjnych nagłówków z tysiąca brukowców. "
positive,5,"""Dość tych hipisowskich bredni!"", krzyczy grana przez Nicole Kidman Boadicea do pary głównych bohaterów w chwili ich czułego wyznania. Jesteśmy w Londynie lat 70., Boadicea jest mentorką grupy lokalnych nastoletnich punków. Jej imię to hołd dla celtyckiej królowej, która wznieciła powstanie przeciwko Rzymianom; jak mówi sama bohaterka - hołd dla ""pierwszej punkówy"". Nic dziwnego, że Boadicea nie toleruje romantycznych uniesień pary zakochanych nastolatków: w filozofii ""no future"" nie ma miejsca na takie sentymenty. Oparty na opowiadaniu Neila Gaimana  film Johna Camerona Mitchella próbuje jednak przerzucić pomost między dwiema skrajnościami, między punkowym buntem a niemalże new-age’ową wizją komplementarnych energii. Są więc rozkrzyczane koncerty z jednej strony i psychodeliczne tripy z drugiej; brak jednak autentycznej, udzielającej się emocji. Film ogląda się więc na zimno - i to chyba jego największy grzech.      To dziwne o tyle, że trudno o bardziej empatyczny punkt wyjścia niż nastoletnie perypetie sercowe. Opowiadanie bawi się prostą obserwacją: dla wielu chłopców rozmowa z dziewczynami jest tak trudna, że równie dobrze mogłyby one pochodzić z innej planety. Cały numer polega oczywiście na tym, że sprawa jest potraktowana dosłownie - dziewczyny faktycznie okazują się kosmitkami! - ale w rękach Gaimana  to wciąż po prostu zgrabna metafora na plątaninę młodzieńczych neurotyzmów. Sęk w tym, że Mitchell - żeby dobić do pełnego kinowego metrażu - musi dopisać oszczędnemu pierwowzorowi intrygę. Oto więc niejaki Enn (Alex Sharp) przypadkiem trafia z kumplami na imprezę obcych, gdzie poznaje Zan (Elle Fanning). Zafascynowana chłopakiem kosmitka prosi go, by ""pokazał jej punk"" - i tak rozpoczyna się międzygalaktyczna love story rozegrana w scenerii dzielnicy Croydon.    Całe to ""pokazywanie punku"" odbywa się jednak bardzo hasłowo. Mitchell rzuca nazwiskami - tu Rotten, tam Sioux - pokazuje kilka koncertów, aktów wandalizmu, plakatów, każe Nicole Kidman nastroszyć fryzurę. Gdy stateczni Brytyjczycy wznoszą toast ""God save the queen"", bohaterowie odkrzykują im słowami Sex Pistols: ""fascist regime"". Wizja punkowego buntu jest tu jednak równie trywialna, jak wprowadzone przez reżysera metafory: Zan wywodzi się bowiem ze świata sztywno podzielonego między kasty i kolory, gdzie starszyzna żywi się własnymi dziećmi. Jaśniej chyba by się nie dało.   Mniejsza jednak o to, że ciosane opozycje punkowej wolności i społecznej opresji czy młodego ducha i zdziadziałego establishmentu pozostają ciosanymi opozycjami. Problem w tym, że Mitchell nie potrafi jakoś tchnąć w nie życia, zajęty tłumaczeniem nam kolejnych kosmicznych zwyczajów, które i tak przybierają w końcu charakter deus ex machiny. Niby jest tu gdzieś sugestia bardziej skomplikowanej, mniej czarno-białej wizji świata; w końcu to rygorystyczni obcy wnoszą do szaroburej Anglii swoją tęczową kolorystykę, a na drugim planie kolega Enna ku własnemu przerażeniu odkrywa, że seksualność nie kończy się na maczystowskim ""wyrywaniu"". Czuć tu przebłysk queerowej poetyki z innego filmu autora, ""Cal do szczęścia"", ale reżyser nie rozwija wątku, tylko sprowadza go do roli żartobliwego przerywnika. Może dlatego, że nie ma miejsca - ani czasu - na więcej.    Bo podczas gdy opowiadanie skupiało się na drobnostce i rozdymało ją do kosmicznej skali, film bierze cały kosmos i chce upchnąć go na zbyt małej przestrzeni. Stąd bierze się owo skakanie po łebkach, eklektyczny koktajl konwencji i tematów, które nie mogą wybrzmieć w pełni. Mamy tu echo ""Love You More"", uroczego krótkiego metrażu Sam Taylor-Johnson, w którym punkowy song Buzzcocks służył za pretekst do niezręcznego pierwszego razu pary zbuntowanych nastolatków. Mamy estetykę awangardowego science-fiction lat 70., jakby żywcem wyjętą z ""Mechanicznej pomarańczy"". Mamy komedię romantyczną w stylu indie, w której kolejny etatowy wrażliwiec ulega czarowi kolejnej etatowej ""manic pixie dream girl"". Mamy wreszcie rozegrany w brytyjsko-realistycznej scenerii wariant ""Piątego elementu"", tyle że z Bessonowską kosmologią pięciu żywiołów zastąpioną przez siedem energii przypominających indyjskie czakry.   To mieszanina, która nie powinna działać - i faktycznie nie działa. Nawet mimo Kidman odkrywającej przed nami swoją buntowniczą stronę czy Fanning, wdzięcznie bawiącej się nieludzkością swojej bohaterki. Bez dobrej historii ich role pozostają jedynie zbiorem pustych gestów. Punk może nie jest tu jeszcze całkiem dead, ale gdybym miał zrecenzować film tytułem jakiejś piosenki Sex Pistols, to nie postawiłbym na ""Anarchy in the UK"". Proponuję raczej ""Pretty Vacant"" i ""No Feelings"". Albo po prostu ""Problems"". "
positive,9,"Choć nowy film Amichaia Greenberga jest mocno osadzony w realiach Izraela i odnosi się bezpośrednio do bolesnej przeszłości narodu żydowskiego, to okazuje się być niezwykle aktualny w każdym miejscu na Ziemi, w którym nacjonalizm stara się zdobyć monopol na historię i tożsamość. ""Świadectwo"" jest bowiem obrazem pokazującym różnicę pomiędzy pamięcią historyczną a prawdą. W dyskursie publicznym oba pojęcia traktowane są często zamiennie. W rzeczywistości mocno się różnią, a w zetknięciu ze sobą prowadzą do eksplozji.   Głównym bohaterem filmu jest Yoel, uznany historyk, autorytet w zakresie badań zbrodni Holokaustu. Całą karierę zawodową poświęcił na odkrywanie prawdy o tym, co wydarzyło się podczas II wojny światowej. Był profesjonalistą w każdym calu i w poszukiwaniu faktów pozostawał niezmordowany. Do czasu. Nowa sprawa, związana ze zbrodnią dokonaną na Żydach w pewnym austriackim miasteczku, niespodziewanie okaże się mieć wymiar bardzo osobisty. Yoel dotrze bowiem do wspomnień matki, które teoretycznie do czasu jej śmierci miały pozostać ukryte przed światem. Nie bez powodu.    ""Świadectwo"" to kino skromne. Reżyser zdaje sobie sprawę, że poruszany przez niego temat jest sam w sobie tak przejmujący, że nie potrzebuje ozdobników, by przykuwać uwagę widza. Podąża więc w ciszy za bohaterem filmu, towarzyszy mu z szacunkiem dla bólu, jaki stanie się jego udziałem. Wszystko jest tu surowe. W zasadzie jedyną manipulacją dokonaną przez reżysera, jest dodanie szerszej perspektywy i pokazanie mechanizmu niepamięci osobistej na tle zbiorowego milczenia w sprawie masowego mordu. Yoel, który jest szlachetnym bojownikiem o prawdę i pamięć, nagle odkryje, jak potężną siłą niszczycielską bywa ta pierwsza. Pokazuje, że zapomnienie nie jest - jak to widział do tej pory - tchórzostwem zbrodniarzy, lecz bywa murem, który chroni ofiary przed obezwładniającym, niemożliwym do wytrzymania bólem.   Piękna w swej prostocie gra Oriego Pfeffera (odtwórcy roli Yoela), pozwala oglądającemu nie tylko intelektualnie zrozumieć rozterki bohatera, ale też emocjonalnie odczuć bolesne doświadczenia, jakie są jego udziałem. Dzięki niemu okazuje się, że ""Świadectwo"" to uniwersalna opowieść, w której każdy może się odnaleźć. Bowiem dla wielu osób prawda i pamięć to siły stojące w opozycji, w wiecznym konflikcie.   To oczywiście wcale nie oznacza, że reżyser dystansuje się od zbrodni Holokaustu, od desperackich prób zbiorowego fałszowania historii. Przeciwnie, z niezwykłą dociekliwością i uporem próbuje naświetlić mechanizmy, które stoją za tym procederem. Nie czyni tego jednak po to, by je piętnować, lecz by je zrozumieć. Ostatecznie bowiem ""Świadectwo"" jest opowieścią o przetrwaniu, o tym, do czego jest zdolny człowiek, by żyć, kiedy świat utracił sens. Czasem trzeba złożyć na ołtarzu ofiarę z prawdy. Paradoksalnie po to, by zachować pamięć.   ""Świadectwo"" to skromny, piękny i mądry film, który każdy powinien zobaczyć. "
negative,1,"Mieliliśmy w ostatniej dekadzie kilkanaście zwiastunów upadku cywilizacji - od zekranizowanej gry w statki, przez aferę o ciemnoskórą Atomówkę, po śmiałe plany adaptacji planszowego ""Monopolu"". A jednak film, w którym gnieżdżące się w smartfonie emotikony walczą o uwagę zahukanego nastolatka, musi je wszystkie przyćmić. Jeśli nie z powodu wątpliwej jakości artystycznej, to ze względu na skalę cynizmu pomysłodawców. Z ekranu pada na przykład zdanie, że emotki to najważniejsza forma komunikacji, jaką kiedykolwiek wymyślono. Jak rzekł producent filmowy, trzymający rękę na pulsie współczesności: ROTFL         CTMG, Inc.  Fabuła tej wygenerowanej z kalkulatora abominacji rozgrywa się - jakżeby inaczej - wewnątrz telefonu. A konkretniej, w neonowym Tekstopolis, gdzie emotki wszelkich stanów, zawodów i ekspresji czekają aż właściciel magicznego pudełka nada sens ich istnieniu i zastąpi nimi niewyrażalne (głównie z powodu lenistwa) uczucia. System funkcjonuje bez zarzutu do momentu, gdy Minka, emotka, która powinna reagować na wszystko wzruszeniem ramion i leniwym ""meh"", odkrywa, że w przeciwieństwie do reszty cyfrowego społeczeństwa, może wykrzywiać swoje oblicze na różne sposoby. A że właściciel telefonu próbuje poderwać najładniejszą dziewczynę w szkole i mimo bezbrzeżnego :( bardzo chciałby ją :*, rozedrgany emocjonalnie Minka błyskawicznie pakuje go w tarapaty i staje się banitą mimo woli. Meh.     W swoich najlepszych momentach film przypomina tanią, odpustową, szkaradną estetycznie, pozbawioną krzty narracyjnego polotu, wyzutą z humoru, konstrukcyjnie niespójną, lichą dramaturgicznie, kiepsko sfastrygowaną, pstrokatą, koncepcyjnie miałką, nieskażoną głębszą myślą i powierzchowną frajdą, nudną jak flaki z olejem, niezamierzoną parodię ""W głowie się nie mieści"" studia Pixar. W najgorszych - monstrualny product placement, przy którym marketingowcy ""LEGO"" sprawiają wrażenie biednych chłopów, strugających w chacie z chrustu drewniane ludziki i sprzedających je na coniedzielnym ""ryneczku"". Nie mam nic do filmowych najemników i twórców, którzy pracują pod dyktando firm zabawkarskich (vide ostatnie, całkiem udane przygody Barbie). O ile tylko traktują widza z szacunkiem i oprócz gry w otwarte karty oferują świat, w którym można się zanurzyć bez refleksji o kapitale branży technologicznej.         CTMG, Inc.  Bez względu na to, w którym trybie działania są akurat ""Emotki"", na jedno wychodzi. Nawet jako przedłużenie historii o kierujących naszymi poczynaniami impulsach całość sprawia wrażenie czegoś z gruntu cynicznego. Wiele można powiedzieć o emotikonach, chociażby to, że są jakąś metaforą wrażliwości estetyczno-intelektualnej naszych czasów i że pozwalają przetrwać niezręczne momenty ciszy na mesendżerze. Ale nieporadna próba dekonstrukcji tego języka i jednoczesne sugerowanie, że wpływa on na ubogacanie relacji społecznych jest po prostu szkodliwe - zwłaszcza dla dzieciaków, które zaciągną rodziców do kina i które muszą się dopiero nauczyć, że jedno słowo znaczy czasem więcej niż tysiąc emotek."
positive,6,"W podręcznikach wygląda to elegancko: kończy się wojna, zaczyna stabilizacja. W rzeczywistości jednak społeczny reboot po takim twardym resecie zajmuje chwilę i pełen jest niewygodnych, wewnętrznie sprzecznych zjawisk, które nie dają się wtłoczyć w rozmaite ""oficjalne"" narracje. ""Zgoda"" Macieja Sobieszczańskiego portretuje właśnie taki moment ""czasu niczyjego"", tuż przed i tuż po końcu wojny. Podobnie jak w ""Róży"" Smarzowskiego oglądamy kraj cofnięty do stanu ""bulionu pierwotnego""; moment przewartościowań i wykuwania się nowego porządku. I – również niczym u Smarzowskiego – diagnoza historyczna przemyślana jest poprzez pryzmat gatunku filmowego. Tak jak ""Róża"" była szczególnym przypadkiem westernu, tak u podstaw ""Zgody"" leży melodramat. Przykryty oczywiście grubą warstwą krwi, błota i brudu.       Julian Świeżewski,  Zofia Wichłacz,  Jakub Gierszał   Walenty Wasjanowicz   Już otwierający film obraz – uśmiechnięta fotografia trojga przyjaciół – jasno sygnalizuje oś konfliktu: niemiecko-polski trójkąt miłosny zawiązany w czasach, gdy przyjaźń polsko-niemiecka zawisła na włosku. Mamy bowiem ostatnie dni II wojny światowej, Franek (Julian Świeżewski) zatrudnia się do pracy w obozie dla zdrajców narodu polskiego. Ale nie z pobudek patriotycznych czy choćby chęci zemsty na okupantach: chłopak chce po prostu uwolnić ukochaną Annę (Zofia Wichłacz). Jej sercu bliższy jest jednak ich wspólny przyjaciel, Erwin (Jakub Gierszał), Niemiec, również więzień obozu. Sobieszczański i jego scenarzystka, Małgorzata Sobieszczańska, mnożą tu paradoksy i przeszkody stojące na drodze do spełnienia się komitywy między dwoma narodami. Komplikują dylemat Franka, rozdartego między rozkazami przełożonych a odruchami serca, między zazdrością o dziewczynę a przyjaźnią z konkurentem do jej ręki.   Sobieszczański trzyma się tej love story, bo w opisanym przez niego świecie jest ona anomalią, reliktem dawnego, zburzonego porządku. Zbrodnie wojenne wyczerpały dotychczasowe mity, zmanicheizowały świat, zamykając go w opozycji przyjaciel/wróg. Akcja ""Zgody"" dzieje się w  szczególnej chwili po ludobójstwie, po kataklizmie, gdy relacje między sąsiadami – czy nawet obywatelami – trzeba definiować na nowo. Ludzie są tu jak automaty, kierowane najprostszymi odruchami, czekające, aż ktoś znów wyjaśni im świat, nada mu kierunek i sens. Powoli pojawiają się nowe możliwości awansu społecznego, ale wymagają one zawarcia nowych aliansów; nowy porządek domaga się nowych ofiar. Zbanalizowane przez lata szkolnego klepania motto z Nałkowskiej o ludziach, którzy ludziom zgotowali ten los, znajduje tu więc rodzaj przedłużenia, dopisku: bo ci drudzy często potem gotowali tym pierwszym nie lepszy.        Wojciech Zieliński   Grzegorz Spała   Najciekawszym wątkiem filmu jest zatem właśnie obraz obozowej rzeczywistości, która stanowi krzywe zwierciadło niedawnej Zagłady. Więzienie dla zdrajców mieści się bowiem w obozie posiłkowym Auschwitz Birkenau, a zarządzający nim Polacy nie traktują Niemców dużo łagodniej niż ci traktowali Polaków czy Żydów. Sobieszczański pokazuje, jak mianuje się tu ""innego"", jak kreuje się strefy wyjątkowe, w których prawa człowieka zostają zawieszone – wszystko niby w imię sprawiedliwości. Oczywiście rozumianej w duchu Hammurabiego: oko za oko, obóz za obóz.  Odpowiednio brutalny jest więc sam sposób prowadzenia narracji. Przywoływany tu Smarzowski zwyczajowo ma słabość do ostrych montażowych sklejek, do walących po głowie elips; Sobieszczański idzie natomiast w przeciwnym kierunku, stawia na immersję. Proponuje więc długie, wciągające ujęcia, pozwalające zanurzyć się w świecie przedstawionym; chwyt rodem z kina Béli Tarra. Wszystko jest tu brudne, brzydkie, namacalne: obozowe wnętrza czy uwięzione w tej przestrzeni cierpiące ciała. W takim realizmie – czy wręcz turpizmie – jest jednak silny aspekt ekranowej kreacji: choćby monochromatyczna paleta barwna, trochę à la Sokurow. Kostium historyczny często przyjmuje w naszym kinie formę stylu zerowego, przezroczystej, ""podręcznikowej"" narracji – ""Zgodzie"" zaś momentami bliżej do wyjątków w rodzaju ""Kornblumenblau"" Wosiewicza.        Zofia Wichłacz,  Jakub Gierszał   Grzegorz Spała   To zapamiętałe brutalizowanie obraca się jednak po trosze przeciwko Sobieszczańskiemu. Wydaje się, że przemiana bohatera następuje za szybko, jakby w myśl zasady, że ""ma być źle"". Mam też wrażenie, że dopiero co zgwałcone kobiety nie oddałyby się ukochanym tak chętnie, jak sugeruje film. Koniec końców owo epatowanie czarnowidztwem miejscami prowadzi reżysera na manowce inscenizacyjnego efekciarstwa (scena wieszania się) i ewidentnych chwytów ""pod kamerę"", które zaburzają wiarygodność świata przedstawionego. Może o to chodziło: pokazać beznadzieję tak skrajną, że aż absurdalną, przeczącą zdrowemu rozsądkowi. Cóż, ""Zgoda"" to film, który – wbrew tytułowi – raczej podzieli niż zjednoczy widownię. Ale to chyba dobrze."
positive,5,"Nigdy nie byłem fanem filmów Cédrica Klapischa. Oglądałem je bez zasadniczych nieprzyjemności, ale też bez zachwytu. Formuła, jaką Klapisch powiela w swoich dziełach, po prostu do mnie nie przemawia.  Jaka to formuła? Reżyser próbuje łączyć tradycje konfesyjnego, osobistego, autorskiego kina spod znaku François Truffauta i Erica Rohmera, z bardzo konwencjonalnymi wzorcami francuskiego kina gatunkowego, zwłaszcza komedii. To połączenie mogłoby mnie przekonać, gdyby Klapisch miał bliskie mi poczucie humoru – niestety wszystkie części ""erasmusowej"" komedii ""Smak życia"" jego autorstwa, jakie miałem okazję widzieć, upewniły mnie, że śmieję się z czegoś zupełnie innego niż reżyser.       Ana Girardot,  Jean-Marc Roulot,  Pio Marmaï,  François Civil    Tę formułę realizuje także najnowszy film twórcy, ""Nasz najlepszy rok"". Pod względem stylu, tonu, emocji, humoru bardzo przypomina ""Smak życia"". Jean, narrator i główny bohater ""Naszego najlepszego roku"" ma wiele wspólnego ze znanym ze ""Smaku życia"" Xavierem Rousseau. Podobnie jak on, nieustannie szuka swojego miejsca w świecie, nie może nigdzie stale zagrzać miejsca, ciągle wydaje się mieć przed sobą udzielenie odpowiedzi na najważniejsze w życiu pytania.  Jean opuścił rodzinną winnicę w Burgundii u progu dorosłości. Wraca po dziesięciu latach. W międzyczasie umarła jego matka, na początku filmu umiera ojciec. Młody mężczyzna ma rodzinę i własny winiarski biznes na drugim końcu świata, w Australii. Jego małżeństwo przeżywa przy tym poważny kryzys, a australijska winnica ma finansowe problemy. Jean musi zdecydować, co zrobić dalej ze swoim życiem; jak razem z siostrą i młodszym bratem podzielić spadek po ojcu i spłacić ciążące na nim zobowiązania.  Film rozgrywa się w ciągu roku, między jednym i drugim zbiorem winogron. W tym czasie Jean musi podjąć kluczowe dla swojego życia decyzje, odnaleźć swoje miejsce na ziemi. Równie trudne wybory stoją przed jego rodzeństwem. Kierująca winnicą po śmierci ojca siostra Jeana, Juliette, próbuje odnaleźć się w trudnej roli szefowej rodzinnego przedsiębiorstwa. Najmłodszy w rodzinie Jérémie usiłuje natomiast wyemancypować się spod wpływów apodyktycznego teścia.        Ana Girardot,  Pio Marmaï,  François Civil    Klapisch łączy subtelną psychologiczną narrację, pokazującą rodzinne tarcia i momenty bliskości z farsowymi, nastawionymi na mniej wyrobionego widza fragmentami. Humor nie zawsze jest tu najwyższej próby, mnie przynajmniej w wielu miejscach zupełnie nie przekonuje. Tak samo jak łzawy sentymentalizm, w jaki reżyser wpada w tych momentach, gdy szczególnie pragnie podkreślić znaczenie rodzinnej bliskości, ból, jaki mogą sobie czasem sprawiać najbliżsi, siłę wspomnień z formacyjnego okresu dzieciństwa.  Całość kończy się – jak to u tego reżysera – deklaracją ogólnej wiary w dobro, miłość, rodzinę i potrzebę jakiegoś zakorzenienia. Widz nie jest zaskoczony, spodziewa się tego od początku i jeśli dał się wciągnąć poetyce reżysera w pierwszych scenach, oczywistości i przewidywalność takiego finału go nie rozczarują.  Biorąc to wszystko pod uwagę, można stwierdzić, że ""Nasz najlepszy rok"" to odpowiednik wina ze średniej półki. W sam raz dla kogoś, kto zmęczył się ofertą z dyskontów, a nie ma siły na bardziej wyrafinowane, wymagające większych nakładów czasowych i finansowych somelierskie doświadczenia. Jeśli ktoś lubi takie filmowe trunki, będzie zachwycony. Ja szanuję, ale nie podziwiam."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
positive,7,"To prawda, że w większości filmów drogi chodzi o to samo – nie liczy się w nich tak bardzo to, co się wydarzy, ile wpływ samej podróży na życie jej uczestników. To dlatego Fatih Akin już w pierwszej scenie swojego ""Goodbye, Berlin"" zdradza, jak skończy się wycieczka/ucieczka nastoletnich bohaterów. A sądząc po zlepionych w rwanym montażu obrazach – zakrwawionych twarzach, policyjnych syrenach i biegających po autostradzie świniach – nie skończy się dobrze. Jak w każdej ciepłej young adult story nie ma jednak tego złego, co by na dobre nie wyszło.        Tristan Göbel,  Anand Batbileg           Aniya Wendel    Główny bohater filmu – Maik (Tristan Göbel) – ma 14 lat i jest na zabój zakochany w najpiękniejszej dziewczynie w  klasie. Rzecz jednak w tym, że w oczach zarówno anielskiej Tatiany, jak i pozostałych kolegów i koleżanek, jest tak nijaki, że aż niewidoczny. Kiedy więc po sali rozchodzą się zaproszenia na urodziny Tatiany, Maik jest jedyną osobą, który kartki nie dostaje. A przepraszam. Drugą jest nowy chłopak w klasie – Rosjanin o azjatyckiej urodzie, który twierdzi, że jest Niemcem. Tschick (tak brzmi oryginalny tytuł filmu) jest takim oryginałem – dość wspomnieć, że lubuje się w kombinacji dresów i hawajskich koszul i nie rozstaje się z reklamówką, w której trzyma zapas wódki – że nawet Maik się od niego odsuwa. Ale tylko do czasu. Tschick okaże się bowiem supergościem – na tyle, by bez zastanowienia uciec z nim kradzionym samochodem daleko za miasto.    Co ciekawe, o tytułowym Tschicku nie wiemy prawie nic. Oprócz wielonarodowego pochodzenia zdradza tylko, że ma dziadka w Transylwanii, a najbardziej czuje się cygańskim żydem. Możemy się tylko domyślać, dlaczego chodzi w podartych klapkach, łoi gorzałę na śniadanie i pragnie jedynie jechać przed siebie. Mimo licznych niewiadomych, to właśnie on jest najciekawszą postacią w filmie (ile w tym zasługi dobrego scenariusza, a ile pierwszorzędnego w swojej kreacji debiutanta Ananda Batbilega, trudno rozsądzić). Jego postać to jednak tylko figura, która ma przyczynić się do zmian w życiu znajdującego się na pierwszym planie Maika.        Tristan Göbel,  Anand Batbileg    Jak się okazuje, szkolne rozterki głównego bohatera to nic w porównaniu z tym, co się dzieje u niego w domu. O dziwo jednak, jego rodzinne problemy nie są w filmie traktowane poważnie – matka alkoholiczka jest wręcz źródłem ciepłego humoru. Maik pisze o niej w szkolnym wypracowaniu, że jest zabawna jak mało która rodzicielka. A w dalszej części filmu mówi nawet, że są gorsze rzeczy niż pijąca mama. Doceniając nieprzyzwoitość zarówno tego stwierdzenia, jak i całego filmu – czuję się przekonana.          Tristan Göbel,  Anand Batbileg    Sama podróż chłopców rozklekotaną ładą po sielskich sceneriach niemieckich wsi i miasteczek jest urzekająca. Piękne słoneczne zdjęcia, muzyka – nastrojowy ""Car spin"" Vince'a Pope'a na zmianę ze skomponowanym specjalnie na potrzeby filmu zadziornym ""French Disko"" – i ogólna beztroska tworzą klimat młodzieńczej przygody, której każdy chciałby doświadczyć. Historia opowiedziana w ""Goodbye, Berlin"" (oparta na powieści Wolfganga Herrndorfa wydanej w Polsce pod tytułem ""Czik"") jest jednak na tyle uniwersalna, że poruszy nawet osoby, które inicjacyjne eskapady mają już dawno za sobą. Naprawdę trudno zachować powagę, gdy chłopcy próbują podgrzać mrożoną pizzę zapalniczką, i nie rozmarzyć się na scenie, w której zasypiają pod rozgwieżdżonym niebem.   Takie wakacje jak w ""Goodbye, Berlin"" zdarzają się w życiu tylko raz. Dzięki magii kina można je jednak przeżywać wiele razy. "
positive,7,"Brazylijskie kino na polskich ekranach stoi w tym roku kobiecymi bohaterkami. Po Clarze z wyśmienitego ""Aquariusa"" kolejną jest Rosa. Z Clarą łączy ją niezależność, siła i klasa społeczna. Dzieli wiek – Rosa ma dopiero 38 lat. Znajduje się w przestrzeni między młodością a wiekiem średnim. Akcja ""Jestem Rosa"" zawiązuje się, gdy bohaterce na głowę zwala się cała seria kryzysów związanych z tym ostatnim.       Maria Ribeiro    Rosa ma ustabilizowane życie – pracuje jako copywriterka, pisząca katalogi dla firm produkujących sprzęt łazienkowy, ma męża i dwie córki. Praca przynosi pieniądze, gorzej z satysfakcją – Rosa marzy o karierze literackiej. Gdy w końcu traci pracę, odczuwa więcej lęku niż ulgi – jej mąż, Dado, pracuje jako aktywista zajmujący się ochroną rdzennych mieszkańców Amazonii, co jest tyleż szlachetnym, co kompletnie niezarobkowym zajęciem. W małżeństwie Rosy i Dado nie dzieje się zresztą najlepiej, kobieta podejrzewa męża o romans z młodą współpracowniczką, ma pretensje o to, że nie pomaga jej w opiece nad dziećmi i pracy w domu. Jakby tego wszystkiego było mało, Rosa dowiaduje się wstrząsającej prawdy o swoich rodzicach.  Reżyserka Laís Bodanzky sprawnie łączy tę mozaikę wątków. W ""Rosie"" dostajemy kino ciepłe, kameralne, przepełnione głębokim humanizmem i zrozumieniem dla słabości bohaterów. ""Jestem Rosa"" najlepiej czuje się w półcieniach i niedopowiedzeniach, unika gwałtownych amplitud emocji i nadekspresji. O trudnych, złożonych dylematach dorosłych bohaterów i bohaterek mówi w dojrzały i wyważony sposób. Bodanzky nie próbuje przekonać widza, że sama wie lepiej od bohaterki, co robić w zawiłych życiowych sytuacjach, nie podsuwa moralistycznych recept, lojalnie obserwuje decyzje Rosy i jej bliskich. Z dużą wyrozumiałością i humorem pokazuje, że każde pokolenie popełnia te same błędy, co poprzednie, i jak efemeryczne bywają recepty na odmianę życia i świata.  Niektóre wątki są co prawda słabsze – zwłaszcza ten dotyczący ekonomicznej sytuacji rodziny Rosy. Nad pewnymi rozwiązaniami można by dyskutować, ale ""Jestem Rosa"" to naprawdę przyzwoite kino. Choć nie daleko mu do formalnej wymyślności i społecznego nerwu ""Aquariusa"".       Sophia Valverde,  Gabrielle Lopes,  Annalara Prates,  Clarisse Abujamra,  Miguel Cseh,  Paulo Vilhena,  Maria Ribeiro,  Cazé    W ""Jestem Rosa"" otrzymujemy kolejną wariację znanego z kina wątku: bohater lub bohaterka staje przed pokusą radykalnej zmiany swojego życia, zerwania rodzinnych więzi, nowego otwarcia, ekscytującej miłosnej przygody, prowadzącej do wyrwania z sieci małżeńskich więzów. Nowe kusi, stare męczy, a jednak wybór nie jest prosty i oczywisty. To, co jest, choć do końca nie satysfakcjonuje, nie daje się tak łatwo zostawić w imię tego, co być dopiero może.  Taki temat ukochali sobie wielcy moraliści kina na czele z Erikiem Rohmerem. W mistrzowski sposób udało się mu przedstawić go w ""Miłości po południu"".  Tam bohaterem był mężczyzna w podobnym do Rosy wieku. W polskim kinie temat ten podjął Krzysztof Zanussi w ""Bilansie kwartalnym"" – bohaterką czyniąc kobietę. Grana przez Maję Komorowską Marta rozdarta jest między rutyną małżeństwa a możliwością ekscytującego romansu z dawnym kolegą, Jackiem.  ""Jestem Rosa"" pod wieloma względami przypomina obraz Zanussiego. W ""Bilansie"" dylematy Marty od początku obarczone były poczuciem winy, wszystko w tym filmie było ciężkie, ciasne i ponure, jak zamieszkiwane przez bohaterkę mieszkanie na warszawskim blokowisku. ""Jestem Rosa"" oferuje nie mniej ważki moralitet w znacznie lżejszych tonach i przyjemniejszych sceneriach. "
positive,6,"Nie będę Was oszukiwał. Recenzując ""My Little Pony"", czuję się, jakbym wystawiał opinię współlokatorkom. Twilight Sparke, Pinkie Pie i reszta klaczek ze stajni Hasbro są bowiem najlepszymi koleżankami mojej trzyletniej córki. Wszędzie ich pełno w mieszkaniu. Widzę je na okładkach książek, gazet i płyt DVD, ubrankach, zabawkach, urodzinowych zaproszeniach, a nawet na szczoteczkach do zębów. W efekcie o kucykach z krainy Equestrii wiem dziś niemal tyle co np. Kuba Popielecki o mieszkańcach Twin Peaks. Jako tata i jako fan z mieszanymi uczuciami obejrzałem jednak kinową wersję popularnego serialu. Odniosłem wrażenie, że w galopadzie efektownych ekranowych zdarzeń zagubiło się sedno opowieści o stadku sympatycznych koników.           Realizowany od 2010 roku oryginał – przy całym swoim zabójczym stężeniu słodyczy oraz bajecznie kolorowej wizji świata – przywodzi na myśl historie o superbohaterach. Każdy kucyk posiada przecież wyjątkowy talent, którego symbolem jest magiczny znaczek zdobiący zad. Sumienna Twilight świetnie czaruje, wyniosła Rarity odnosi sukcesy jako projektantka ubrań, a wstydliwa Fluttershy potrafi rozmawiać ze zwierzętami. Z powodu odmiennych charakterów dziewczyny nie raz mają ze sobą na pieńku. Ostatecznie zawsze dochodzą jednak do wniosku, że różnorodność jest zaletą, a każdy problem można rozwiązać, gdy tylko połączy się siły oraz zdolności. W filmie próżno, niestety, szukać pochwały pracy zespołowej. Poza Twilight Sparkle charakterne klaczki nie mają tu za wiele do roboty – nie rozwiązują żadnego konfliktu, nie wykorzystują swoich umiejętności w słusznej sprawie. Ich obecność na ekranie wydaje się podyktowana wyłącznie względami marketingowymi.           Jeśli chodzi o fabułę, scenarzyści również postanowili się nie przepracowywać: Equestria zostaje kolejny raz najechana i tylko nasze bohaterki mogą ją ocalić. W poszukiwaniu ratunku koniki odwiedzą m.in. miasto hipopotamów, pokład latającego statku oraz świat podwodnych kucyków. Nie obejdzie się bez paru efektownych ucieczek, slapstickowych żartów oraz musicalowych przerywników. Starsze dzieciaki z pewnością nie będą się więc nudzić. Dla młodszych fanów kinowe ""My Little Pony"" może się jednak okazać traumatycznym doświadczeniem. W filmie Jaysona Thiessena sporo jest bowiem momentów mrocznych, niewolnych od przemocy. Zgoda, serial także nie zawsze bywa oazą łagodności, ale ogląda się go bez poczucia, że może on zafundować maluchom nocne koszmary.           Na plus twórcom filmu trzeba policzyć zawrotne tempo akcji oraz przyjemną dla oka animację będącą połączeniem tradycyjnej techniki rysunkowej z komputerowymi efektami. To oczywiście za mało, by kucyki Hasbro mogły startować w tej samej gonitwie co produkcje Pixara czy nawet Illumination Entertainment. Dzieciaki, które czekały na możliwość zobaczenia ulubionych bohaterek na dużym ekranie, nie powinny być jednak rozczarowane. "
positive,5,"Oglądając ""Wszystkich moich mężczyzn"", trudno uwierzyć w to, że Reese Witherspoon jest jedynie gwiazdą tego filmu. To wręcz nieprzyzwoite, jak bardzo wszystko podporządkowane zostało aktorce. Gdyby istniał gatunek ""komedie z Reese Witherspoon"", to ""Wszyscy moi mężczyźni"" byliby jego wzorcowym przykładem.       Reese Witherspoon     Aktorka wciela się tutaj w Alice Kinney. Kiedy ją poznajemy, jest w separacji i wraz z dwiema córkami przeniosła się do rodzinnego domu w Los Angeles. Dziewczynki zaczynają nową szkołę, a ona sama właśnie świętuje kolejne urodziny. Impreza nie przebiega zgodnie z planem. Kolacja z przyjaciółkami zmienia się w szaloną zabawę, kiedy dosiadają się do nich trzej młodzi przybysze z Nowego Jorku, którym marzy się kariera filmowa w Hollywood. Po ostro zakrapianej nocy trzech młodych mężczyzn zasypia w domu Alice. Tak zaczyna się nowy rozdział w życiu bohaterki. Harry, George i Teddy wprowadzą chaos i skomplikują codzienną egzystencję Alice, ale pozwolą jej też na nowo ocenić, czego jej potrzeba, od czego powinna się uwolnić i o co musi walczyć do upadłego.  Dla Hallie Meyers-Shyer ""Wszyscy moi mężczyźni"" są debiutem reżyserskim. Co niestety mocno daje się odczuć. W filmie trudno doszukać się jej własnego głosu twórczego. Meyers-Shyer wyraźnie podpiera się autorytetami bardziej znanych i rozpoznawalnych od siebie osób. To właśnie dlatego nadużywa Reese Witherspoon koncentrując się wyłącznie na jej postaci, czyniąc z reszty tło lub w najlepszym wypadku satelity krążące wokół niej po mocno przewidywalnych orbitach. Alice jest też kwintesencją wszystkich komediowych postaci granych przez Reese. To wciąż urocza trzpiotka, która wpada w tarapaty za sprawą nieprzemyślanych decyzji. Ponieważ jednak stanowi dojrzalszy wariant, dodano jej kilka scen, w których może przesadzać nadmierną pedanterią. Reese nie oszczędza też mięśni twarzy, czarując uśmiechem w co drugiej scenie. I oczywiście, niezależnie od warunków, jaśnieje za sprawą perfekcyjnego makijażu. Jeśli jesteście fanami aktorki, to będziecie filmem zachwyceni.       Jon Rudnitsky,  Pico Alexander,  Paige Spara,  Nat Wolff    Niestety na takim podejściu reżyserki stratni są tytułowi mężczyźni. Bohaterowie mieli potencjał, by zaciekawić widzów jako postacie funkcjonujące autonomicznie. Jednak Meyers-Shyer wolała wykorzystać ich wyłącznie jako impulsy pchające główną bohaterkę w pożądanym fabularnie kierunku. Michael Sheen zdołał się jakoś obronić. Wieloletnie doświadczenie pozwoliło mu nadać granej przez siebie postaci pozory wielowymiarowości. Nieźle wypadł również Jon Rudnitsky, głównie dlatego, że grany przez niego George jest zepchnięty na drugi plan, a jednocześnie ma na tyle ciekawą konstrukcję, że wybija się z tła. Ale już domyślny przystojniak filmu – Pico Alexander – mocno tracił. Jego maniera idealnie sprawdziłaby się w telewizji. Grając tak, jak grał we ""Wszystkich moich mężczyznach"", spokojnie byłby gwiazdą niejednego sitcomu. Na dużym jednak wypadał sztucznie i trudno nie było odnieść wrażenia, że jego Harry jest trochę na siłę wpychany przez reżyserkę w objęcia głównej bohaterki. Niewiele lepiej ma się sytuacja Nata Wolffa, którego Teddy jest najzwyczajniej w świecie postacią zbędną.  Sam film jest jak jego męscy bohaterowie: sympatyczny, ale niezapadający w pamięć. Jedyne, co udało się Hallie Meyers-Shyer, to stworzenie opowieści, która nie irytuje widzów. Głównie dlatego, że wszystkie decyzje formalne są kopią tego, co w swoich filmach robiła matka Meyers-Shyer, Nancy Meyers (która zresztą jest producentką ""Wszystkich moich mężczyzn""). Córka w korzystaniu z doświadczeń matki jest na tyle sprawna, że całość można spokojnie obejrzeć bez żalu. Ale też nie ma tu nic, co warto byłoby zachować w pamięci na dłużej. Jest to więc idealny tytuł na niezobowiązującą wyprawę do kina podczas dnia spędzanego na zakupach w galerii handlowej. "
positive,7,"Jakiego koloru oczy miała Rachael? Jest taki moment w ""Blade Runnerze 2049"", że wypływa owa kwestia i jest to jeden z tych fabularnych ""punktów bez powrotu"" - wiecie, o czym mowa. Na usta cisną się pytania: jak ma się kopia do oryginału, jak ma się pamięć do rzeczywistości, co jest prawdą, a co kłamstwem? Przed dylematem stoi zaś nie tylko Rick Deckard, ale i Denis Villeneuve. Problem z podejmowaniem rzuconej przez Ridleya Scotta rękawicy jest bowiem taki, że każdy ma swojego ""Blade Runnera"". Oryginał przecież w pewnym sensie nie istnieje, a dokładniej: istnieje wielokrotnie. I w tym część jego uroku. ""Łowca androidów"", przemontowywany, przeinterpretowywany, rozmultimedializowany w gąszczu literackich pierwowzorów i kontynuacji, pecetowych spin-offów i alternatywnych soundtracków, przypomina przecież bardziej filmowy palimpsest niż filmową opokę. To film po Dickowsku migotliwy, film z tajemnicą; piękna katastrofa, której niedoskonałości sumują się jakimś cudem w arcydzieło. Weź tu, panie, kręć sequel.       Ryan Gosling   Alcon Entertainment, LLC  Choć otwierający napis mówi wprost, że polujący na replikantów wciąż nazywani są Blade Runnerami, Denis Villeneuve  rozpoczyna film od zaznaczenia swojej odrębności. Od negatywu. Jest zbliżenie oka, jest lecący nad ziemią futurystyczny pojazd - ale czarny, pulsujący krajobraz Los Angeles A.D. 2019 zostaje zastąpiony przez niemal białą, sterylną panoramę roku 2049. Cóż, wizje przyszłości zmieniają się wraz z epokami, w których są wysnuwane - i pierwsze, co uderza w wizji Villeneuve’a, to postęp dehumanizacji, jaki dokonał się w świecie Ricka Deckarda przez te 30 lat. Zamiast przypominającego Hong Kong cyberpunkowego ""sprawlu"", tętniącej życiem multikulturowej rupieciarni, są ciągnące się kilometrami pustkowia i szereg jakby niedomeblowanych pomieszczeń. Więcej powietrza, mniej życia.  Wzorem oryginału ten klimat nie tylko widać, ale i słychać. Vangelis wydobywał ze swoich syntezatorów delikatne, czułe, miejscami nawet bluesujące frazy. Hans Zimmer i Benjamin Wallfisch idą tymczasem w elektroniczny heavy metal: kiedy w tle nie mruczą komputerowi tybetańscy mnisi, z głośników atakuje nas łomot cyberbębnów i chór syntetycznych jęków. Ale nawet tu - nietypowo dla Zimmera - w muzyce jest mnóstwo oddechu, pustych miejsc. Czasem zamiast syntezatorów słychać tylko ciszę, a w niej kroki głównego bohatera, przemierzającego kolejne pustkowie. Jak na hollywoodzką superprodukcję za 180 milionów dolarów, ""Blade Runner 2049"" zaskakuje narracyjnym rozprężeniem: wolnym, celebrowanym tempem i wymagającym, ponaddwuipółgodzinnym metrażem.         Ryan Gosling,  Harrison Ford   Alcon Entertainment, LLC  Zimmer jednak nie znalazł się tu przypadkiem, jego udział zwiastuje już pewne przeskalowanie. ""Łowca androidów"" był w gruncie rzeczy intymną opowieścią o facecie goniącym po mieście za kilkoma uciekinierami. ""Blade Runner 2049"" tymczasem rozdyma Deckardowski dylemat do blockbusterowej, globalnej skali. Głównym bohaterem jest tym razem niejaki K (Ryan Gosling) - bez dwóch zdań: replikant - którego zadaniem jest polowanie na innych replikantów. W trakcie jednego z rutynowych zleceń odkrywa on sekret sprzed 30 lat mogący wstrząsnąć społecznym status quo. Opowieść o typie, który miał kiedyś parę tożsamościowych dylematów i popełnił mezalians, staje się nagle epopeją o buzującej rewolucji społecznej i poszukiwaniach zaginionego wybrańca. Prywatne interesy Ricka Deckarda (Harrison Ford) z poprzedniego filmu niespodziewanie okazują się mieć wymiar polityczny. ""Robiłem kiedyś to, co ty"" - mówi Rick do K, kiedy wreszcie się spotykają - ""Sprawy były wówczas prostsze"". Widać to już po wyborach lekturowych obu panów: Deckard czytuje klasyczną ""Wyspę skarbów"" Stevensona, K stawia na eksperymentalny ""Blady ogień"" Nabokova. Nie wyciagajcie jednak zbyt daleko idących wniosków.  Bo choć Villeneuve i jego scenarzyści (Hampton Fancher, Michael Green) nigdzie się nie spieszą, nie ufają też zbytnio, że będziemy czytać między wierszami. Dopowiadają więc sensy, które oryginał zaledwie implikował: dzięki wprowadzeniu nowych, bezwzględnie posłusznych modeli replikantów metafora postępu budowanego na plecach pariasów może więc wybrzmieć otwarcie. ""2049"" uaktualnia też oryginał o czytelne metafory rasizmu czy korporacyjnego wyzysku i dopisuje androidom postulaty związane z kwestią kontroli narodzin. W tej całej deklaratywności gubi się jednak intrygująca wieloznaczność oryginału. A kiedy Fancher i Green chcą dla odmiany podkreślić ambiwalencję, każą komuś powiedzieć wprost, z łopatą w ręku, że w sumie nie wiadomo, czy jest androidem czy nie. Nie powiem: oglądając film Villeneuve’a zatęskniłem za czasami, gdy tajemnice bohaterów - ba, sam fakt, że jest gdzieś jakaś tajemnica do odkrycia - trzeba było wyłuskiwać z mimochodem rzucanych uwag, snów o jednorożcach i figurek origami.   A koniec końców ""Blade Runner 2049"" i tak pozostaje najciekawszy na poziomie osobistym. Gosling - bez przerwy z kamienną twarzą, nawet jeśli właśnie przebito nim ścianę - jest tu robotem w dwójnasób: nie tylko androidem co się zowie, ale i po ludzku odhumanizowanym obywatelem gorszej kategorii. W pracy regularnie musi przechodzić test sprawdzający jego emocjonalną obojętność, a jedyną głęboką relacją w jego życiu jest związek z cyber-dziewczyną imieniem Joi (Ana de Armas). Villeneuve w gruncie rzeczy straszy nas tu wizją społeczeństwa wyalienowanych bytów, które w zaciszach własnych pustych mieszkanek snują swoje iluzje wyjątkowości. Opium dla tych smutnych mas stanowi zaś popkultura - tu pod postacią owych cyber-dziewczyn, niby własnych i unikalnych, a w rzeczywistości produkowanych masowo i spoglądających na ulicznych przechodniów z hologramowych billboardów. Joi w którymś momencie sugeruje, że nasz Blade Runner powinien nosić jakieś ""normalne"" imię. Kiedy proponuje ""Joego"", wszystko staje się jasne: oto trybik systemu, nasz futurystyczny Joe K, Józef K. Obeszłoby się bez aluzji.       Ryan Gosling,  Ana de Armas   Alcon Entertainment, LLC  Bardziej niż Kafkowski ""Proces"" ""Blade Runner 2049"" przypomina jednak ""Labirynt"", jeden z poprzednich filmów Villeneuve’a. Stoicki Gosling prowadzi swoje śledztwo niczym tamtejszy detektyw Loki (Jake Gyllenhaal), a reżyser wraz z operatorem Rogerem Deakinsem ponownie zastraszają nas do zachwytu nad groźnym pięknem kolejnych spektakularnych kadrów. To film, który warto zobaczyć na możliwie największym ekranie, by poczuć się cudownie przytłoczonym przez czystą wizualną urodę. Szkoda tylko, że podobnie jak w ""Labiryncie"", ostatecznie daje tu o sobie znać pamięć komórkowa Hollywood. Villeneuve idzie bowiem w sztampę, jakby musiał spłacić dług zaciągnięty u producentów (w tym… Ridleya Scotta). Jared Leto jako Niander Wallace, nowy technologiczny guru w mieście, stoi więc zbyt blisko etatowych korporacyjnych szwarccharakterów. Podobnie jest z jego podopieczną Luv (Sylvia Hoeks), która fascynujące niuanse mimiki zamienia w końcu na byle wymachiwanie pięściami. To dobrze, że nowy ""Blade Runner"" nie jest bezpiecznym klonem oryginału. Ale narastający z biegiem akcji heroiczny ton wydaje się zgrzytem.    Wracamy zatem do wyjściowego problemu: nie ma ucieczki od oryginału. Villeneuve niby ostentacyjnie unika powtórki z rozrywki. Nieprzypadkowo na Deckarda czekamy ponad pół filmu. Ale kiedy ten wreszcie się pojawia, reżyser i operator nagle wrzucają inny bieg: ekran robi się intensywnie pomarańczowy, niczym wykrzyknik w morzu wizualnego chłodu z reszty filmu. To sygnał: ""uwaga, teraz będzie się działo""! Chcąc nie chcąc, twórcy uruchamiają machinę nostalgii i próbują spieniężyć nasze trzydziestoletnie oczekiwanie. ""Blade Runnera 2049""  ogląda się dobrze, ale ja w tym facecie, którego spotyka w końcu K, nie rozpoznaję Deckarda, nawet jeśli ma to być Deckard starszy, zmieniony przez doświadczenia filmowego międzyczasu. Pytanie, czy należy rozliczać sequel według zasad, jakie ustanowił oryginał? Czy należy wypominać, że Rachael miała kiedyś inny kolor oczu? Nie wiem. A czy androidy śnią o elektrycznych owcach?"
positive,6,"Podobno deska surfingowa pozostawiona przez ekipę ""Czasu Apokalipsy"" u wybrzeży Filipin stała się katalizatorem lokalnego surfingowego boomu. Francis Ford Coppola nie tylko nakręcił tam jeden z najlepszych filmów w historii kina, nagrodzony Złotą Palmą i naszpikowany ikonicznymi kwestiami w rodzaju tej o zapachu napalmu o poranku. Coppola również – zupełnie niechcący – sprowokował modę na pływanie na desce, która rozkwitła w miejscowości Baler po tym, jak ekipa filmowa opuściła okolicę. Podobno. Bo choć w pierwszych minutach ""Dziecka Apokalipsy"" słyszymy właśnie tę anegdotę, narratorka zaraz podważa ją znamiennym ""ta historia jest tylko w pięćdziesięciu procentach prawdziwa"". Reżyser Mario Cornejo inauguruje tym samym konwencję na poły poetyckiego, na poły żartobliwego niedopowiedzenia, na której zbudowany jest cały film.       Annicka Dolonius,  Sid Lucero     Połączenie ""kino plus surfing"" momentalnie prowokuje szereg wizualnych skojarzeń i Cornejo potulnie idzie za tym odruchem. Nawet tak odległe od siebie ""surfingowe"" filmy jak kameralna ""Scena nad morzem"" Takeshiego Kitano i dynamiczne ""Point Break"" z Keanu Reevesem łączy pewien rodzaj wrażliwości. Kiedy kamera ma chwycić wskakujących na fale śmiałków, aż prosi się o prześwietlone kadry i zwolnione tempo, które wynoszą dynamizm fizycznego wysiłku do statusu jakiejś uduchowionej poezji. Nic zatem dziwnego, że w ""Dziecku Apokalipsy"" nie uświadczymy nic apokaliptycznego, choć film opowiada o dziwnym miłosnym pięciokącie (!) i o kontrastujących z idylliczną scenerią kłótniach i żalach. Reżyser z manierą wyluzowanego surfera dystansuje się od perypetii, jakie są udziałem bohaterów. Od dramatycznych dialogowych tyrad woli więc skróty myślowe, grę ciał i spojrzeń na tle urokliwych palm, piasku i wody.    Owo ""surferskie zen"" to zresztą stan ducha, do którego dąży główny bohater, Ford. Podobno (znowu to podobno!) jest on nieślubnym synem jakiegoś członka ekipy ""Czasu Apokalipsy"", z którym przed laty przespała się jego matka. Mężczyzna stara się jednak zdystansować od takich dramatów, woli surfować i spędzać czas ze swoją dziewczyną. Do miasta wraca jednak – niczym wyrzut sumienia – jego dawny przyjaciel, Rich. Bliski jak brat, ale stanowiący absolutne przeciwieństwo Forda: bogaty, wykształcony, z kobietą o urodzie modelki u boku. Między przyjaciółmi rozpoczyna się pojedynek niedopowiedzeń, wzajemnych pretensji i miłosnych podbojów, w który wplątują się nie tylko ich partnerki, ale i matka Forda, Chona.         Annicka Dolonius,  Sid Lucero     W filmie powracają sceny seksualnych zbliżeń nakręcone podobnie do tej pamiętnej z ""Nie oglądaj się teraz"" Nicolasa Roega. Dzięki magii montażu chwile miłosnego uniesienia przeplatają się tu z momentami postorgazmicznego uspokojenia; akcje idą ręka w rękę z konsekwencjami. Zupełnie jakby Cornejo chciał pokazać, że przeszłość żyje obok nas, ciążąc, determinując, komplikując. Ford niby szuka zapomnienia gdzieś między falami, ale wciąż wraca sprawa jego pochodzenia, symbolicznie ciągnąc go na dno. W rozmowach bohaterów przeplatają się też bolesne doświadczenia sprzed lat: samookaleczenia, stracone dzieci, gwałty. I jest w filmie kilka momentów, gdy Cornejo nieco za bardzo ulega pokusie melodramatyzowania, dając się porwać kołowrotowi zdrad i zemst. (Trzeba też dodać, że niezbyt ładnie podminowuje reputację pewnego amerykańskiego reżysera.) Ale koniec końców nie pławi się w tragedii, zaraz puentuje jakiś życiowy zgrzyt ciepłym żartem.   I taki jest ten film: balansujący gdzieś między powagą a dystansem, między realizmem a baśnią. Nieprzypadkowo punktuję owo ""podobno"": Cornejo bowiem swobodnie miesza prozę życia swoich bohaterów ze sferą mitów czy miejskich legend, ludzkim grzeszkom i przywarom przeciwstawia lokalnych szamanów i syreny. Niby gęsto zaplata sieć intrygi, ale jednak opowiada lakonicznie, niemalże od niechcenia. Wychodzi mu zwiewny, słodko-gorzki film – choć niekoniecznie o lekkich sprawach. W rezultacie po sympatycznym seansie ""Dziecko Apokalipsy"" dość łatwo wywieje wam z głów. Ale taki już urok kina pełną gębą surferskiego, które dramatyczny wysiłek przekuwa w finezyjną lekkość."
positive,8,"W połowie lat 90. nikomu jeszcze nieznani Matt Damon i Ben Affleck napisali scenariusz filmu, w którym sami zamierzali zagrać. Ich talent i determinacja doprowadziły do jego powstania – ""Buntownik z wyboru"" przyniósł im Oscara za najlepszy oryginalny scenariusz i stał się skwapliwie przez aktorów wykorzystaną przepustką do Hollywood. Znana to historia. Kto jednak słyszał o tym, że kilka lat później, tworząc dzieło nazwane ""The Room"", podobny szturm na Fabrykę Snów podjął niejaki Tommy Wiseau w duecie z Gregiem Sestero? Prócz miłośników midnight movies, wśród których ich film osiągnął kultowy status, zapewne niewielu. Historię powstawania ""The Room"" na podstawie wspomnień samego Sestero w scenariusz ubrali Scott Eric Neustadter i Michael H. Weber, autorzy ""500 dni miłości"", a na ekran przeniósł ją James Franco. Zrobił to z humorem, polotem i, jakżeby inaczej, sobą samym w roli głównej. A idzie to tak…  Tommy (Franco) i Greg (Dave Franco) spotykają się w San Francisco na kursie aktorskim. Łączy ich marzenie o wielkiej karierze, dzieli wszystko inne. Tommy na scenie szarżuje, jest pewny siebie, nie boi się chodzenia własnymi drogami. Greg, choć ma lepsze warunki fizyczne, nie potrafi się ośmielić, odnaleźć własnego głosu. Pomaga mu w tym ekscentryczny kolega, któremu on z kolei uzupełnia braki w edukacji filmowej, pokazując choćby ""Buntownika bez powodu"". Zaprzyjaźniają się. Ku przerażeniu matki Grega, białym mercedesem Tommy'ego wyruszają na podbój Hollywood. Wierzą w magiczne połączenie sił i amerykański sen.   Los Angeles uparcie jednak broni się przed tym najazdem, nie chcąc nie tylko rozwinąć przed nimi czerwonego dywanu, ale nawet dać im do zagrania skromnej rólki. Greg trafia wprawdzie do dobrej agencji, ale nie znajduje angażu; Tommy'ego czeka zdecydowanie więcej upokorzeń. Odrzucony ze względu na wiek, niestandardowy wygląd i wschodnioeuropejski akcent, postanawia sam wyznaczyć reguły gry. Pisze scenariusz filmu, który zamierza samodzielnie wyreżyserować, wyprodukować i wystąpić w głównej roli. Przewidział też rolę dla przystojnego przyjaciela – ale czy przyjaźń przetrwa coraz bardziej kuriozalne wypadki na planie? No i czy Hollywood jest gotowe na wizję Tommy'ego Wiseau?  Wizji Franco szybciej niż Ameryka poddała się Europa. Pokazywany wcześniej na festiwalach South by Southwest i w Toronto ""The Disaster Artist"" zatriumfował dopiero w San Sebastian, gdzie jury pod przewodnictwem Johna Malkovicha przyznało filmowi Złotą Muszlę. Nagroda, którą otrzymały niegdyś arcydzieła takie jak ""America, America"" Kazana czy ""Badlands"" Malicka (a także polskie ""Ewa chce spać"", ""Dyrygent"" i ""Yesterday"") wywołała zaskoczenie. Choć film, ze względu na gwiazdorski status Jamesa Franco, był jednym z najbardziej oczekiwanych punktów festiwalu i podobał się zarówno publiczności, jak i krytykom, jednocześnie odstawał od bardziej arthousowych czy eksperymentalnych tytułów w konkursie (a takie zwyciężały tu w ostatnich latach). Pojawiały się opinie, że wsparty przez Warner Bros. film nie potrzebuje wyróżnienia prestiżowego festiwalu tak bardzo jak kameralne dzieła mniejszych kinematografii. Oraz największa kontrowersja: ""The Disaster Artist"" jest komedią, a poważne jurorskie gremia doceniają zazwyczaj dzieła dramatyczne.   Nie podzielam tych głosów – trudno z komunikatywności filmu, przejrzystej struktury narracyjnej czy zdolności rozbawienia publiczności czynić zarzut. W łączącym tradycję dzieła biograficznego z konwencją filmu o filmie ""The Disaster Artist"" proporcje wyważone są po aptekarsku. Krytyka Hollywoodu zrównoważona jest wiarą w jego zdolność odsiewania ziarna od plew, a przejęciu losem bohaterów, którzy – choć naszkicowani kilkoma kreskami – pozostają wiarygodni, towarzyszy życzliwy chichot z ich przywar. I to właśnie komizm jest największą siłą filmu, który swoje spełnienie osiąga w świetnej scenie premiery ""The Room"". Podczas niej obie sale, ta na ekranie i ta przed nim, jednocześnie zanosiły się śmiechem. Nie wiem, czy Złota Muszla pomoże filmowi zapisać się na kartach historii kina, na pewno jednak po ""The Disaster Artist"" reżyserska kariera dobijającego czterdziestki Franco – inaczej niż bohatera jego filmu – nabierze rozpędu.  Jego sukces jest tym większy, że maczał on palce prawie we wszystkich etapach powstawania filmu: grał, reżyserował, produkował, zatrudnił też swoich krewnych (braci Dave'a i Toma oraz szwagierkę Alison Brie) oraz przyjaciół: Setha Rogena czy Judda Apatowa. Choć na ekranie migają także Sharon Stone, Zac Efron czy Jacki Weaver, ""The Disaster Artist"" to przede wszystkim popis aktorski Jamesa Franco. By zagrać Wiseau, postanowił się oszpecić, pozbyć słynnego błysku w oku i miliondolarowego uśmiechu, scedowanego tu na brata. Wątpliwe jednak, by wysiłki te zauważyła Amerykańska Akademia Filmowa, która – choć lubi tego rodzaju metamorfozy – za komediami nie przepada.   Prywatny charakter powstawania filmu na pewno przyczynił się do jego radosnego, niewymuszonego charakteru, ale i zaważył na tym, co udało się mniej. Pomimo że Dave Franco i Alison Brie są małżeństwem, między graną przez nich parą zupełnie nie czuć chemii. Nie wybrzmiał też delikatnie sugerowany erotyczny podtekst zainteresowania Tommy'ego Gregiem – czyżby ze względu na więzy krwi braci Franco? Możliwe, że reżyser celowo postanowił pozbawić film erotycznego napięcia: dzięki temu ""The Disaster Artist"" pozostaje opowieścią o inspirującej roli przyjaźni, a przede wszystkim pochwałą nieśmiertelnej wiary w amerykański sen. W Hollywood wciąż może się on ziścić – jeśli nie jako ""Obywatel Kane"", to jako ""Obywatel Kane wśród najgorszych filmów"", jak nazwano ""The Room""."
negative,3,"Śmieszył Was mocny akcent Brada Pitta w ""Bękartach wojny""? Jeśli tak, to ""Ciao Italia!"" ma dla Was słodki upominek – całą galerię Amerykanów usiłujących mówić po włosku i Włochów dukających po angielsku. W pakiecie znajdziecie też żarciki z gejów, wojennego gwałtu, szabrownictwa, faszystów, komunistów i kogo tam jeszcze chcecie. Zanim jednak zostanę przeklęty za nudziarstwo i poprawność polityczną, pragnę coś wyznać: otóż jestem zdania, że mało jest takich tabu, które humor powinien brać na poważnie i plamić się autocenzurą. Ale są również przypadki używania nici tak grubych, że szwy widać z sąsiednich galaktyk. I film Pifa to właśnie taki kabareton stereotypów nie do rozbrojenia. Jakieś pokraczne oswajanie II wojny światowej, pastelowa wizja okupacji, gdzie trupy zawsze mają zamknięte oczy, a przed śmiercią zdążą jeszcze przypudrować sobie noski. I choćby przyszło stu psychoanalityków i wykonało tysiąc ekspertyz, ja i tak nie pojmę, dlaczego ten rajd szczeniackiego zgrywu kończy się puentą poważną jak pion śledczy IPN-u.       Miriam Leone           Pif           Aurora Quattrocchi,  Antonello Puglisi     Bo wszystko wskazuje na to, że ""Ciao Italia!"" zostało pomyślane jako satyra polityczna – na przebiegłych, ale krótkowzrocznych Włochów i łatwowiernych Bobów z Ameryki, którzy wspólnymi siłami dopuścili do rządów mafii na Sycylii. Alianci lądują na wyspie w 1943 r. i zaczynają szukać sojuszników wśród lokalnych społeczności, a sycylijscy bossowie od razu węszą okazję i kreują się na antyfaszystów z dziada pradziada. No i dostają swój kawałek tortu – mimo ostrzeżeń włoskich oficerów z US Army, Amerykanie wypuszczają na wolność kolejnych ""więźniów politycznych"" z wyrokami za morderstwa i gwałty i tym samym na dobre oddają Sycylię w łapy przestępców. Wątek historyczny jest jednak w filmie rozwijany po macoszemu, pełni bardziej rolę tła dla korowodu szablonów kina hełmu i czołgu czy wojennych fars w typie ""'Allo 'Allo!"". Pierwsze skrzypce grają perypetie Arturo, Włocha z Nowego Jorku, który zakochuje się w dziewczynie przyrzeczonej członkowi mafii. Znając bzika mafiozów na punkcie tradycji i honoru, bohater zaciąga się do armii i trafia na Sycylię, gdzie zamierza odnaleźć ojca swojej wybranki i po bożemu starać się o jej rękę. Ale romantyczne pitu pitu to też następny łatwy pretekst, bo chodzi przede wszystkim o potężną bekę z nieokrzesanych Sycylijczyków – portretowanych jednak z sympatią zarezerwowaną dla ""szlachetnych dzikusów"" – i gamoniowatych amerykańskich żołnierzy.       Pif           Samuele Segreto,  Stella Egitto               Jakie postacie przyjmuje rzeczona beka? Ano na przykład dziadka-faszysty, który trzyma w szafie figurę Duce, regularnie zanosi do niej modły, a podczas nalotów ściga się po klatce schodowej z sąsiadką taszczącą Matkę Boską. Albo panny na wydaniu – jej ""czystość"" splamił spadochroniarz na ośle (wpadł przez dach prosto do łoża) i teraz ojciec dziewczyny grozi Amerykanom honorowym zabójstwem. Jest też parka a la Flip i Flap – niewidomy lump, trudniący się wykrywaniem nadciągających armii na odległości (to akurat sympatycznie Bunuelowski motyw) i jego niezdarny przewodnik. No i oczywiście dobra na wszystko beka z kiepskiego akcentu – w tym celuje nasz główny bohater, Arturo, regularnie wypowiadając ""war"" zamiast ""water"" (film o wojnie, wicie, rozumiecie?). Czerstwe dowcipy trzyma na nogach łopatologiczny scenariusz – oczywistości w rodzaju ""dobry żołnierz kontra fajtłapowaty żołnierz"", nieprzebierający w środkach, ale ostatecznie głupkowaci mafiozi, akcja zawiązywana według złotej reguły ""zabili go i uciekł"", to wszystko raczej nie zaprasza do śledzenia historii z wypiekami na twarzy. W ostatnich kilkunastu minutach ""Ciao Italia!"" niepostrzeżenie zmienia tonację, dryfując w stronę wojennego moralitetu – co wybrać: służbę czy miłość? – i wielkiego rozliczania aliantów za grzechy zaniechania. Dostaje się Stanom, a rykoszetem także widzom, bo film zostawia nas z gębami szeroko rozdziawionymi ze zdumienia. Jest w tym jednak jakaś nadzieja – dowiadujemy się na przykład, że historyczno-komediowe ramoty nie są wyłączną domeną Polaków. Radziłbym jednak Włochom, żeby bekę z wojny zostawili swoim najzdolniejszym, a nie wyrobnikom spod znaku ""kina papy"". Mafia i okupacja – niech już Wam będzie, tylko może pod czujnym okiem Sorrentino? Śmiejcie się z wojny, rzucajcie kamieniami, plujcie na poprawność polityczną. Ale, na bogów, pamiętajcie, że kto wojuje kamiennym żartem, ten od kamienia ginie."
positive,7,"""Coś przewieszone przez coś, listewki, usuwanie twarzy, nagość i te pieprzone neony"" – taką laurkę, ustami Andrzeja Chyry, wystawia sztuce współczesnej biolog molekularny, narrator ""Photonu"". I rzeczywiście, twórczość Normana Leto kojarzyła mi się do tej pory z galeryjną błahostką, ale nie ze względu na jej minimalizm czy słabą przejrzystość konceptualną. Odwrotnie, w ""Sailorze"" widziałem zbyt dosłowną próbę przepisania zjawisk społeczno-kulturowych na język nauk ścisłych. Daleko idący determinizm biologiczny i scjentyzm, który artyście – nienaukowcowi – pozwalał przedstawiać uczucia i relacje w formie wykresów, struktur czy maszyn, wydawał mi się bardzo powierzchownym – i pełnym pretensji – odczytaniem doktryn twardej nauki. Leto się jednak opamiętał i w ""Photonie"" odwrócił akcenty – za pomocą narzędzi sztuk wizualnych i przykładów zaczerpniętych z codzienności opowiada pasjonującą historię molekuł i ubiera w obrazy skomplikowane prawa biologii i fizyki kwantowej. Teoria nie służy już uzasadnianiu życia, ale życie ilustruje teorię. I jest to strzał w dziesiątkę, bo Leto wyciska wszystkie edukacyjne soki ze sztuki współczesnej – tworzy awangardowy wizualny esej, który jednocześnie uprzystępnia złożoną wiedzę. Dobry do galerii, świetny jako serial popularnonaukowy, taki w kontrze do nabożnego ""Kosmosu"" z Neilem DeGrasse'em Tysonem.           Nie jest do końca tak, że ""Photon"" łyka się na zasadzie infografiki z ""Focusa"". Żeby przez film przebrnąć, trzeba dobrze wytężyć uwagę, bo wykład o molekułach, czerwonych karłach, DNA i wyobraźni – nawet bogato okraszony porównaniami ""z życia"" – to nie elementarzyk. Zadanie ułatwia nam klarowna, liniowa struktura, którą jednocześnie łatwo uznać za wadę. Opowieść o dziejach cząsteczek Leto podzielił na trzy części – powstanie materii, pojawienie się życia i przyszłość organizmów żywych – i jest to wizja świata bliska ewolucjonizmowi, a więc upchnięta na sztywnej osi czasu. Proste struktury, zgodnie z zasadą postępu, dążą do coraz bardziej skomplikowanych form organizacji, aż w końcu – w finale – tradycyjnie rozumiana materia staje się przeżytkiem minionych epok. Jednak konia z rzędem temu, kto opowie o krążeniu życia i nieżycia w mniej przewidywalny sposób i zachowa przy tym podobną jasność wywodu. Dodatkową klamrę zapewnia ""Photonowi"" także kontekst wywiadu telewizyjnego. Wspomniany narrator-naukowiec zmaga się z ignorancją przepytującej go dziennikarki, ale także z własną emocjonalną ciasnotą: nie potrafi wyjść poza laboratoryjny dryl i myślenie procesami, kluczy i teoretyzuje w odpowiedzi na co bardziej osobiste pytania. Jego oderwanie od rzeczywistości to reakcja Leto na kontakt ze światem nauki – podobno konsultujący scenariusz ""Photonu"" fizycy z PAN nie potrafili zrozumieć, dlaczego jakiś gość z galerii chce wizualizować zjawiska, które nie podlegają prawom optyki i po prostu w żaden sposób nie wyglądają.   Bo i rzeczywiście u Leto najważniejsze jest to, żeby niewidzialnemu dać widzialną formę, zachować zgodność z prawami nauki, ale jednocześnie pozwolić działać wyobraźni. Obrazy to prawdziwe clou ""Photonu"" – gdyby wyłączyć głos z offu, film broniłby się jako instalacja wideo. Leto wykorzystuje oczywiście swoje ulubione artystyczne zagrywki. Zjawiska molekularne przedstawia za pomocą animowanych struktur plastycznych – na przemian kurczących się i rozszerzających, zmieniających stany skupienia i faktury, bardzo organicznych, zmysłowych. Czasami ich perypetie przypominają body horror – jak w przypadku nici materii skręcających się w spirale DNA, innym razem balet kropek i plam. Całkowicie abstrakcyjne passusy przeplatają się z realistyczną fotografią. Tematy czysto ""ludzkie"" – powstanie wyobraźni, funkcje snu, choroba Parkinsona – niosą ze sobą subiektywne narracje, odwołania do rodzinnych i zawodowych doświadczeń reżysera. Ale Leto nawet tak abstrakcyjne zagadnienie, jak twardość, ilustruje przykładem reklamówki wrzynającej się w palce. Cały czas pozostaje więc blisko codzienności, a daleko od liczb i wzorów.   Na tym tle najsłabiej wypada partia futurologiczna: to szybki przegląd cyberpunkowych stereotypów i Kurzweilowskich rojeń o bezcielesnych świadomościach zgrywanych na twarde dyski. Osobiście wyczuwam w tym rodzaj autoironii – Leto głosem Chyry kpi sobie z pseudonaukowych spekulantów i pokazuje takie obrazy, które przyszłe pokolenia z dużym prawdopodobieństwem wyśmieją jako anachroniczny kicz. Nie stawia zatem ołtarzyków bożkom technologii – w pewnych kwestiach nauka pozostaje równie ""miękka"" co sztuka i nie potrafi wykroczyć poza fantazje o latających samochodach i dystopijnych miastach rodem z ""Blade Runnera"". Za to ""Photon"" ucieka większości oczywistych schematów – redukcjonizmowi nauk ścisłych, kliszom kultury popularnej i pretensjom sztuki współczenej. Estetyzuje naukę i unaukowia estetykę, pozwalając nam na podwójnie grzeszną przyjemność: z nabywania nowej wiedzy i z patrzenia na piękno. I to nawet jeśli kwarki kojarzą nam się wyłącznie ze smażoną wieprzowiną."
positive,7,"Trudno wyobrazić sobie lepszy prezent na, obchodzone hucznie od początku roku, 70-lecie polskiej animacji. Zrealizowany w polsko-brytyjskiej koprodukcji ""Twój Vincent"" najpierw zdobył Nagrodę Publiczności na prestiżowym festiwalu w Annecy, a potem zachwycił widownię we Wrocławiu i w Gdyni. Film duetu Dorota Kobiela-Hugh Welchman przykuwa uwagę głównie za sprawą wirtuozerii formalnej. W realizowanym przez niemal dekadę, wspólnym wysiłkiem całego sztabu specjalistów, ""Vincencie"" udało się doprowadzić do ekranowego ""ożywienia"" niemal setki obrazów Van Gogha. Ambicje twórców znacząco wykraczają jednak poza chęć stworzenia doskonałej imitacji dzieł geniusza. Kobiela i Welchman zapragnęli zrozumieć holenderskiego malarza nie tylko jako artystę, lecz także człowieka.           Realizację swojego celu reżyserski duet rozpoczął od rozprawienia się z najbardziej rozpowszechnionymi stereotypami na temat tytułowego bohatera. Na pierwszy rzut oka może się wydawać, że takie zadanie to artystyczna ""mission impossible"". O ile mało kto jest w stanie wymienić tytuły trzech obrazów Van Gogha, o tyle wszyscy bez problemu zidentyfikują go przecież jako furiata w przypływie szaleństwa odcinającego sobie ucho. Część odpowiedzialności za utrwalenie właśnie takiego wizerunku Holendra spoczywa na popkulturze. Wystarczy przypomnieć sobie na przykład, skądinąd interesujący, film ""Vincent i Theo"", w którym Robert Altman przedstawił destrukcyjną więź między tytułowymi braćmi w poetyce bliskiej horrorowi.  ""Twój Vincent"" odwołuje się do zupełnie innej tradycji gatunkowej. Dzieło Kobieli i Welchmana – tak jak klasyczny ""Rashomon"" Kurosawy – przypomina antykryminał oddalający nas z każdą chwilą od obiektywnej prawdy o opisywanych wydarzeniach. Choć reżyserzy badają przede wszystkim tajemnicze okoliczności śmierci głównego bohatera, przy okazji przekonują, że niewiele pewnego jesteśmy w stanie powiedzieć o całym jego życiu. Wytworzona wokół Van Gogha aura enigmatyczności pozwala Kobieli i Welchmanowi na stworzenie autorskiej interpretacji postaci słynnego malarza. Ekranowy Vincent nie jest lubującym się w seksualno-pijackich ekscesach straceńcem, lecz wrażliwym introwertykiem. Na główną cechę charakteru malarza wyrasta, znajdująca swoje odbicie także w jego najsłynniejszych dziełach,  niemożliwa do okiełznania, melancholia.          Powiązanie prywatnego uniwersum malarza ze światem jego twórczości odbywa się w ""Twoim Vincencie"" w sposób subtelniejszy niż w głośnym ""Shirley – wizje rzeczywistości"" Gustava Deutscha. Tamten film, pomyślany jako hołd dla twórczości Edwarda Hoppera, w praktyce wyrządzał malarzowi niedźwiedzią przysługę. Zamiast uszanować dyskrecję jego obrazów, dokonywał aktu interpretacyjnego gwałtu, odzierał dzieła amerykańskiego mistrza z wieloznaczności i zagłuszał ich przejmującą samotność. Deutscha zgubiła wówczas nadmierna ambicja i wynikająca z niej chęć wpisania ostentacyjnie intymnej twórczości Hoppera w kulturowe konteksty czasów, w których żył. Kobiela i Welchman wyciągnęli na szczęście wnioski z tamtej porażki. Choć pokusa umieszczenia jednostkowego życiorysu Van Gogha na tle przemian, jakim ulegały zachodnioeuropejskie społeczeństwa u schyłku dziewiętnastego wieku, musiała być silna, udało się ją zwalczyć. Na ekranie liczy się tylko Vincent i zaskakująco ciepły obraz malarza, jaki zachował się we wspomnieniach najbliższych mu osób.  Rezygnacja z wpisania w życiorys Van Gogha większości towarzyszących mu kontrowersji stanowiła, oczywiście, pewne ryzyko. Wraz z nimi film o artyście byłby zapewne uczciwszy, pełniejszy i bardziej wyrazisty. Być może jednak Kobiela i Welchman dobrowolnie zrezygnowali ze stworzenia arcydzieła, mając na względzie czułość, jaką obdarzyli bohatera. Jeśli istotnie tak było, pozorna dezercja, oznaczałaby w rzeczywistości akt wielkiej odwagi."
negative,4,"Łaska fana na pstrym koniu jeździ. Po drugim ""Pitbullu"" Patryk Vega był tytułowany Midasem polskiej kinematografii. Teraz stał się jej Edem Woodem. Wcześniej słyszałem, że znalazł klucz do serc i portfeli masowego widza. Dziś, że brutalnie gwałci jego inteligencję oraz wrażliwość. ""Pitbulle"" nazywano mocnym kinem rozrywkowym, ""Botoks"" to zastrzyk z kwasu żenady i nieudolności. Cóż, najnowsze dzieło twórcy ""Służb specjalnych"" z pewnością nie jest dobrym filmem. Z drugiej strony nie potrafię dostrzec artystycznej przepaści, która rzekomo dzieli ""Botoks"" oraz, dajmy na to, ""Niebezpieczne kobiety"". Oba tytuły zostały przecież zrealizowane według identycznego ""Vegańskiego"" przepisu: zbierz wszystkie najbardziej hardcore'owe anegdoty zasłyszane od przedstawicieli danego zawodu, połącz je pretekstową intrygą, podlej wulgarnym humorem, a na końcu opatrz demaskatorską formułką ""inspirowane autentycznymi zdarzeniami"". Do tej pory powyższa instrukcja obsługi działała niezawodnie. W miniony piątek nastąpił wysyp reklamacji.       Olga Bołądź,  Tomasz Oświeciński   Vega Investments,  Anna Gostkowska         Olga Bołądź   Vega Investments,  Anna Gostkowska   Trudno mi uwierzyć, że upodobania polskiej publiczności gwałtownie się zmieniły i wszyscy dostrzegli nagle mroczne oblicze Patryka V. Mało prawdopodobne wydaje się również, że służba zdrowia cieszy się w Polsce tak dobrą opinią, że jej przejaskrawiony, tabloidowy portret z ""Botoksu"" wywołał w widzach święte oburzenie. Złość – i to jak najbardziej uzasadnioną – może jednak budzić zrodzony w najniższym kręgu piekła pomysł, by na ekranie zmiksować ze sobą dramat aborcyjny i rubaszną czarną komedię. Gdy w jednej scenie reżyser epatuje cię obrazem dogorywającego płodu, a w kolejnej próbuje rozbawić gagiem o perwersyjnej staruszce, która umieściła w waginie siedem mandarynek, czujesz się, jakby ktoś chciał ci wysadzić w powietrze mózg. To trudne do opisania uczucie powraca w trakcie seansu kilka razy, ale na szczęście szybko mija. Karuzela zdarzeń kręci się bowiem w takim tempie, że prawdziwa konsternacja i osłupienie przychodzą dopiero po seansie.  Co ciekawe, tym razem reżyser z lepszym skutkiem niż w ""Pitbullach"" prowadzi wielowątkową opowieść. Śledząc losy czterech bohaterek, Vega bierze pod lupę kolejne obszary medycznego podwórka. Podąża z kamerą za załogą karetki, ginekologami, chirurgami plastycznymi, a także przedstawicielami koncernów farmaceutycznych. Fabularne nitki układają się zarówno w szokujący obraz przeżartego przez korupcję i cynizm środowiska lekarskiego, jak i opowieść o silnych kobietach zmuszonych rozpychać się łokciami w męskim świecie. W scenariuszu nie brakuje dziur fabularnych oraz cudownych zbiegów okoliczności, ale względny ciąg przyczynowo-skutkowy udało się jakoś zachować. Pierwsze pół godziny filmu wydaje się co prawda zbiorem bulwersujących skeczy, ale z czasem narracja łapie właściwy rytm i nabiera przejrzystości. O ile np. w ""Niebezpiecznych kobietach"" trudno było połapać się w kulisach wielkiego przekrętu paliwowego, tutaj Vega klarownie tłumaczy machlojki producentów leków oraz nieprawidłowości w funkcjonowaniu szpitali. Mimo wszystko radziłbym nie traktować ""Botoksu"" jako kompendium wiedzy o rodzimej służbie zdrowia. W optyce reżysera każda incydentalna patologia wydaje się bowiem normą, a jedno zgniłe jabłko – całym sadem. Oceńcie sami, na ile szkodliwe społecznie jest takie podejście do palącego tematu.       Katarzyna Warnke   Vega Investments,  Anna Gostkowska         Marieta Żukowska   Vega Investments,  Anna Gostkowska         Agnieszka Dygant   Vega Investments,  Anna Gostkowska   Twórczości Vegi można zarzucić sporo: realizacyjny pośpiech i niechlujność, zamiłowanie do przesady, nierówne prowadzenie aktorów oraz dresiarską mentalność. Twórcy ""Taśm grozy"" jedno trzeba jednak przyznać: kręci filmy w pełni autorskie. Na dobre i na złe. Otacza się stałymi współpracownikami, sprawuje kontrolę nad każdym najdrobniejszym aspektem swoich obrazów i ma łatwo rozpoznawalny charakter pisma. W cierpiącym na deficyt osobowości polskim kinie rozrywkowym Vega jest zjawiskiem i powszechnie rozpoznawalną marką. Marki mają zaś to do siebie, że doskonale wiesz, czego się po nich spodziewać. Słowem, kupujesz albo dziękujesz. "
positive,7,"Kim jest Olek Doba? Jeśli jeszcze nie wiecie, niech nie zniechęca Was to do obejrzenia filmu. W ciągu pierwszych pięciu minut seansu dowiecie się o nim wszystkiego, co trzeba, by z miejsca go polubić i zechcieć zostać z tym niepoprawnym marzycielem przez kolejną godzinę. Będzie zabawnie, uroczo i bardzo pozytywnie.   Gdy poznajemy tytułowego bohatera, ma już na swoim koncie między innymi samotne opłynięcie Bajkału, rejs od źródła do ujścia Wisły i dwie – pierwsze w historii zakończone sukcesem – wyprawy przez Atlantyk (jedną z Afryki do Ameryki Południowej o długości 5 394 km, drugą – z Europy do Ameryki Północnej liczącą 12 427 km). A wszystko to w pojedynkę, bez niczyjej pomocy i na niewielkim kajaku napędzanym wyłącznie siłą mięśni. Za jego niebywałe osiągnięcia czytelnicy magazynu ""National Geographic"" nagrodzili go tytułem podróżnika roku 2015. Teraz, w wieku 70 lat, niepokorny Olek chce się podjąć jeszcze trudniejszego zadania. Tym razem za cel postawił sobie przepłynięcie północnej części Atlantyku, w dodatku z zachodu na wschód – co oznacza nie tyle dłuższą trasę, co drastycznie trudniejsze warunki. Nowy pomył Olka mrozi krew w żyłach jego najbliższej rodziny – ukochanej żony Gabrieli i jej starszej siostry Wandy. Obie nie kryją przed kamerami, iż wolałyby, żeby Olek zmądrzał i w końcu posiedział w domu. Ale tak naprawdę nawet przez chwilę nikt nie spodziewa się, że ten tryskający energią życiową emeryt po prostu spocznie na laurach. Jak sam mówi – w życiu nie chodzi przecież o to, żeby kolejnym razem było łatwiej.   W filmie słyszymy więcej rad i prostych, serdecznych mądrości Olka. Jego zdaniem, by być szczęśliwym, należy wyznaczyć sobie konkretny cel i konsekwentnie odsuwać na bok wszystkie przeciwności. Do tego – nigdy się nie poddawać i nie szukać wymówek. Jakkolwiek na papierze brzmi to banalnie, w ustach tego radosnego człowieka, któremu wszystko się udaje, zdania te nabierają wyjątkowej świeżości. Afirmacja życia w wydaniu Olka udziela się też osobom z jego otoczenia. Raz za razem w roli narratorów występują tu na przykład dzieci uczące się w szkole imienia Aleksandra Doby, które chwalą osiągnięcia swojego patrona i powtarzają jego życiowe motta. Wszystko to brzmi autentycznie i ujmująco. Pozytywny wpływ bohatera na wychowanie kolejnych pokoleń wydaje się więc nie do przecenienia.   Wypowiedzi samego Olka i jego bliskich urozmaicane są nie tylko dziecięcą narracją z offu, ale też prywatnymi materiałami z podróży i barwnymi animacjami przedstawiającymi jego morskie przygody. Te dodatkowe sekwencje ilustrowane muzyką zespołu Pogodno dodają filmowi energii, która doskonale pasuje do tytułowego ""Happy Olo"". I chociaż nie ma co ukrywać, że dokument Krzysztofa Pawła Bogocza i Marcina Macuka jest w głównej mierze pochlebstwem dla bohatera, po seansie nie ma wątpliwości, że całkowicie zasłużonym. Trzeba bowiem wiedzieć, że poza kajakarskimi światowymi sukcesami Olek Doba może się poszczycić osiągnięciami w kolarstwie, lotnictwie, żeglarstwie i skokach spadochronowych…   A Wy, o czym marzycie?"
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
negative,4,"Choć chęć pokazania filmu jak najszerszemu gronu jest naturalnym pragnieniem twórców, nie wszystkim obrazom to służy. Kinowa dystrybucja chcąc nie chcąc narzuca kontekst odbioru, który może wyrządzić więcej krzywdy niż pożytku. Z taką sytuacją mamy do czynienia w przypadku dokumentu Rafaela Lewandowskiego ""Z dala od orkiestry"".          Film jest próbą przybliżenia widzom postaci Zygmunta Lubicza Zaleskiego. Był on historykiem literatury, poetą, publicystą, a przede wszystkim zasłużonym dla kultury działaczem na emigracji we Francji przełomu XIX i XX wieku. Propagował tam ideę wolnego państwa polskiego, co po zakończeniu I wojny światowej okazało się mieć znaczenie podczas konferencji pokojowej w Paryżu. Działał też na rzecz podtrzymania kultury polskiej podczas II wojny światowej, przez co trafił do obozu w Buchenwaldzie. Za swoją działalność otrzymał liczne odznaczenia zarówno w Polsce, jak i we Francji.  Niestety film Lewandowskiego jest typową hagiografią zrealizowaną ""na zlecenie"". ""Z dala od orkiestry"" nie pokazuje nam człowieka w pełnej krasie, z jego wadami i zaletami, z całym spektrum zdarzeń. Jego bohaterskość i wyjątkowość są aksjomatami. Stąd też dla twórców (i osób wypowiadających się w filmie) jest tak naturalne, że Zaleski ""wielkim Polakiem był"", iż nawet nie próbują rekonstruować procesu zdobywania przez niego pozycji autorytetu. Dla przykładu: fakt, że był związany z polską delegacją na konferencję pokojową w Paryżu, podawany jest niemal od niechcenia, jako coś tak oczywistego, że wręcz nie sposób sobie wyobrazić, by było inaczej. W dokumencie jest sporo wspomnień ludzi, którzy Zaleskiego znali. Ale wszystkie one składają się na portret jednostronny, a przez to mało osobisty.          Taka forma filmu nie dziwi, kiedy wziąć pod uwagę, że producentem ""Z dala od orkiestry"" jest fundacja założona przez Romaina Zaleskiego, syna Zygmunta Lubicza Zaleskiego. Dokument jest typowym reprezentantem formuły ""hołdu filmowego"". Jest to jednak ten rodzaj produkcji, która przeznaczona jest wyłącznie do użytku wewnętrznego, kiedy chce się pokazać korzenie fundacji, podkreślić ideologiczną pozycję organizacji. ""Z dala od orkiestry"", podpierając się autorytetem osoby, której nazwisko widnieje w nazwie fundacji, w jasny sposób nadaje jej tożsamość i historyczną wagę. Dla przypadkowego odbiorcy może to być jednak nieczytelne lub (co gorsza) nieistotne.  Wydaje się, że Lewandowski zdawał sobie sprawę z tego zagrożenia. Dlatego też próbował uatrakcyjnić wizualną formę dokumentu, by walory estetyczne przykuły uwagę tych widzów, których rozczaruje powierzchowność portretu Zaleskiego. I miejscami takie podejście zdaje egzamin. Gdzie indziej jednak tylko powiększa dystans między bohaterem dokumentu a widzami. Tak dzieje się przede wszystkim wtedy, kiedy czytane są teksty napisane przez Zaleskiego – deklamowane perfekcyjną polszczyzną, której słucha się z największą przyjemnością. Jest ona tak idealna, że wywołuje wręcz dumę z naszego języka i zachwyt nad jego wyjątkową melodyjnością. Nie jest to jednak polszczyzna, którą można usłyszeć na ulicy. To zaś prowadzi do tego, że Zaleski przestaje być postacią z krwi i kości, a staje się spiżowym popiersiem, ideą, symbolem abstrakcyjnego patriotyzmu. Kogoś takiego można doceniać, ale trudno się z nim identyfikować."
negative,3,"Lubię klimat gotyckiej medycyny: oddział chirurgii w starym muzeum, sekcje zwłok przy świetle błyskawic, tajne eksperymenty pod okiem marmurowych gargulców. Dokładnie taka była ""Linia życia"" Joela Schumachera z 1990 roku – bliska teledyskom Alice'a Coopera czy Guns N' Roses, zalatująca cekinem i skórami, po rock'n'rollowemu kiczowata i właśnie przez to fascynująca. Jej współczesny remake nie zachowuje nic z najntisowej atmosfery – to produkt sterylny jak wnętrze ambulatorium i powściągliwy niczym psychiatra po dwudziestu latach pracy. Oryginał jechał na fali ówczesnej fascynacji śmiercią kliniczną, ale szybko tę pseudonaukę rozbrajał i zamieniał w teatr grozy rodem ze ""Strefy mroku"". Z kolei nowa wersja ujmuje i temat, i własną gatunkową formę z jakimś schizofrenicznym namaszczeniem: chce żyć w zgodzie z poważną medycyną, a jednocześnie zagrać modelowy horror z serii ""zjawiska paranormalne"". Taki brak konsekwencji w rękach zdolnego reżysera mógłby dać ciekawy efekt, szkopuł w tym, że ""Linia życia"" to typowy hollywoodzki półprodukt. Środki wykorzystano fabryczne, więc i z taśmy zjechała tandetna chimera: za dużo guseł na przekonujący dramat medyczny, za mało mroku na dobre kino grozy.            Nina Dobrev   CTMG, Inc.  Fabuła jest w zasadzie identyczna jak w filmie Schumachera. Mamy paczkę studentów medycyny zafascynowanych tajemnicą śmierci klinicznej, którzy doniesienia o ""światłach w tunelu"" i ""lewitujących duszach"" chcieliby zweryfikować empirycznie. Nadambitna Courtney podstępem ściąga przyjaciół do opuszczonej pracowni radiologicznej i proponuje ryzykowny eksperyment. Plan jest prosty jak rwanie zęba: młodzi lekarze mają zatrzymać u dziewczyny akcję serca (oryginalny tytuł to ""Flatliners"" - od płaskiej linii na monitorze EKG), zarejestrować aktywność mózgu po ustaniu czynności życiowych i, jako punkt ostatni i najważniejszy, przeprowadzić udaną reanimację. Cała operacja nie może przekroczyć starotestamentowych czterech minut, ale za to nagrodą będą sława, pieniądze i lepsze stopnie na uczelni. No i element guślarski, bo czy można sobie wyobrazić, że kostucha pozostanie obojętna na takie cwaniactwo? Wiadomo, że w kinie balansowanie na granicy życia i śmierci to szeroko otwarta brama dla większego zła: katastrofy, obcej cywilizacji, demona lub zwyczajnych wyrzutów sumienia.  W oryginale motywacje studentów pozostawały czysto frankensteinowskie – stawką była odpowiedź na tak zwane pytania ostateczne: o istnienie duszy, obecność boga, przetrwanie umysłu po zniknięciu ciała. Istotny, choć mniej oczywisty, był kontekst przekraczania granic świadomości, obecny w psychodelicznej scenografii i światłach, a bliski rave'owej kulturze transu i halucynacji. U Nielsa Ardena Opleva mariaż The Prodigy z Paulo Coelho został uwspółcześniony i urealniony, ale także przeflancowany na modłę ulubionego w Hollywood tematu: mutacji i super mocy. Zamiast szalonych naukowców z gotyckich powieści dostajemy rodzaj pozagrobowego coachingu i boskiej iluminacji w jednym. Podczas kolejnych wycieczek w zaświaty bohaterowie zyskuje nowe połączenie neuronalne, a więc i nowe, bardzo budujące umiejętności. Nieśmiali stają się imprezowymi rekinami, mierni w nauce ewoluują w żywe podręczniki anatomii, zahamowani zaczynają czerpać przyjemność z przygodnego seksu. Nie chodzi już o głód poznania, lecz – i jest to chyba w nowych ""Flatlinersach"" najsmutniejsze – o zakup promocyjnego pakietu ""psychoterapia + kurs szybkiego czytania"". Prawdziwe zło, które wychyla łeb z niebieskiego supermarketu, nie jest więc w ogóle nadnaturalne, tylko przerażająco powszednie – to lista rad i ćwiczeń coacha Mateusza. Bierzcie i jedzcie z tego wszyscy.       Diego Luna,  James Norton,  Ellen Page,  Nina Dobrev,  Kiersey Clemons   CTMG, Inc.  Cała reszta to tylko niezborne próby utrzymania konstrukcji w jako takim pionie. Wyścig szczurów i presja uczelni medycznej nie czynią filmowej historii bardziej wiarygodną. Pierwszy z brzegu przykład: wrażenia absurdu nie niweluje siwy profesor, który w XXI wieku, na supernowoczesnej, bogatej i prestiżowej uczelni, zaprowadza dyscyplinę kijem. Albo matka, która zamyka swoją 25-letnią córką w domu i przerabia z nią podręczniki do neuroanatomii. A jeszcze jest to wszystko bardzo przeciętnie zagrane, z charyzmą zrzędliwej recepcjonistki z przychodni NFZ (ach, gdzie ten Kiefer Sutherland i Julia Roberts z oryginału?). Jeśli pojawia się nadnaturalne, to tylko w formie kartek z powielacza, tak tanich i cienkich, że rwą się sekundę po zadrukowaniu. Czy na hasło ""śmierć kliniczna"" stają wam przed oczami białe tunele, migoczące galaktyki, mroczne, długowłose dziewczynki i kamera szybująca nad amerykańskimi drapaczami chmur? Twórcy ""Linii życia"" już rozdają odbitki.  Fiasko ""grubej kreski"" jest tym dotkliwsze, że ostatnio duża część z nas świętowała prawdziwe zmartwychwstanie najntisowo-ejtisowej nostalgii: udany remake ""Tego"" przywrócił zachwianą wiarę w sensowność filmowych ""skoków do przeszłości"". Zobaczyliśmy, że szacunek do oryginału i kreatywny łeb są w stanie z ramoty zrobić perłę. Nowi ""Flatlinersi"" to zły bliźniak tych sukcesów. Jego miejsce jest dokładnie po drugiej stronie ""płaskiej linii"" – niech sobie ściga to swoje białe światełko, byle dłużej niż cztery minuty. I oby nie znalazł się lekarz, który podejmie się wcześniejszej reanimacji."
positive,6,"Choć droga z Aten do Mysłowic wynosi w linii prostej ponad 1400 kilometrów, za sprawą kina można ją pokonać w parę sekund. ""Park"", debiutanckie dzieło Sofii Exarchou, z miejsca skojarzył mi się ze słynną piosenką Myslovitz pt. ""Chłopcy"". Powracający w filmie raz za razem obraz nastolatków, którzy włóczą się bez celu po opuszczonej olimpijskiej wiosce, wygląda jak ilustracja pamiętnych wersów: Robią wszystko, żeby stąd uciec / Kiedy wreszcie mogą, to wtedy nie mogą się ruszyć. I czempioni polskiego rocka, i grecka reżyserka sugestywnie portretują w swoich utworach świat zbudowany na fundamentach nudy oraz poczucia pustki. O ile jednak Artur Rojek i spółka potrafią dotrzeć do sedna materii w cztery minuty, Exarchou finiszuje dopiero po upływie półtorej godziny.           Młodzież z ""Parku"" przywodzi na myśl zarówno ""Dzieciaki"" Larry'ego Clarka jak i bohaterów filmów tzw. nowej greckiej fali (""Kieł"", ""Attenberg""). Pozbawieni perspektyw i oparcia ze strony dorosłych nastolatkowie nie bardzo wiedzą, co ze sobą począć. Chłopcy przypominają sforę dzikich psów - albo wylegują się na słońcu, albo pozbywają się nadmiaru energii w brutalnych zabawach. Dziewczyny pragną być w centrum uwagi. Naśladują więc frywolne ruchy tancerek z teledysków hip-hopowych, aby zasłużyć na podniecone okrzyki rówieśników. Spoiwem tej grupy są zarówno zakrapiane orgiastyczne imprezy jak i dziwaczne rytuały. Małolatów łączy też przygnębiająca świadomość, że gdzieś tam istnieje pewnie lepiej skonstruowany świat. Głównemu bohaterowi Dimitrisowi (Dimitris Kitsos) dane będzie nawet przez moment zajrzeć do niego. Chłopak spotka bowiem przypadkowo majętnego skandynawskiego turystę, który zaprosi go do swojego pokoju hotelowego. Nasiadówka przy dobrym jedzeniu i alkoholu będzie miała jednak gorzką puentę.  Trudno tu mówić o jakiejkolwiek fabule. Zamiast opowiadać historię, Exarchou stara się raczej oddać stan ducha młodego pokolenia Greków wchodzących w dorosłość w kraju zdemolowanym (i zdemoralizowanym) przez katastrofę gospodarczą. W ""Parku"" nie brakuje scen, w których obiektyw kamery obcałowuje półnagie, atrakcyjne ciała bohaterów. W tym spojrzeniu nie ma jednak zachwytu ani pragnienia fetyszyzowania wiosny życia. Jest raczej nieodparty żal, że czas ograbi wkrótce bohaterów z ich jedynego kapitału - młodego wieku. Na naszych oczach grecki ideał ""kalos kagathos"" (piękny i dobry) ulega powolnemu wypaczeniu i zamienia się w smutną parodię. ""Wszystko spłonie kiedyś od tego gorąca"" - wyszepcze pewnego wieczoru dziewczyna Dimitrisa, Anna (Dimitra Vlagopoulou).           Problem ""Parku"" polega na tym, że mniej więcej po pół godziny zaproponowana przez reżyserkę formuła zaczyna się wyczerpywać. Exarchou zapętla kolejne sceny - apatii, dzikości, seksu, imprez, melancholii - ale nie uzbraja ich w nowe znaczenia i sensy. W efekcie bohaterowie zarażają swoim znudzeniem publikę, a film robi się równie jałowy co świat, który opisuje. Po seansie pod powiekami zostają przede wszystkim świetne role młodych naturszczyków oraz wykreowana z pomocą polskiej operatorki Moniki Lenczewskiej plastyczna wizja konającej niewinności. "
positive,7,"Nastoletnia Amelia (Mia Kasalo) ma trochę wspólnego z zaludniającymi filmy familijne rezolutnymi chłopczycami, między innymi skłonność do głupich pomysłów oraz sceptycyzm wobec odzieżowych standardów. Ale to w gruncie rzeczy postać ulepiona z nieco innej gliny, silna introwertyczka, która radzi sobie z tłumionymi uczuciami na własną rękę. I może właśnie dzięki temu przyciągnie do kin dzieciaki wchodzące w trudny okres dojrzewania. Jej wielka przygoda ma ciężar poważnej opowieści inicjacyjnej, zaś twórcy odpowiednio dozują zarówno cukier, jak i goryczkę.       Mia Kasalo    Rodzice dziewczyny rozstali się jakiś czas temu, więc Amelia żyje rozdarta pomiędzy dwoma światami. Zahartowana przez życie oraz osiedlowych zawadiaków, bohaterka nie daje sobie w kaszę dmuchać i nawet chorobę płuc traktuje jak niegroźne przeziębienie. Kiedy jednak kolejny atak astmy zmusza ją do sanatoryjnej kuracji, dziewczyna wyjeżdża do uzdrowiska i bardzo szybko wpada w ramiona obezwładniającej nudy. Na ratunek ruszą oczywiście troskliwi scenarzyści. Z pomocą zbuntowanego rudzielca Barta (Samuel Girardi) organizują Amelii podróż życia – wspinaczka na szczyt legendarnej góry to zarazem pierwszy krok w pełną trosk i niebezpieczeństw dorosłość.  Swoboda, z jaką Tobias Wiemann prowadzi młodych aktorów, pozostaje największą cnotą filmu i trudno nie dostrzec przyszłych gwiazd w Kasalo oraz Girardim – dzieciakom potrafiącym bez jednej fałszywej nuty zagrać sprzeczne uczucia oraz pragnienia. W powoli kwitnące pomiędzy Amelią a Bartem uczucie nie musimy wierzyć na słowo, realizuje się ono w drobnych gestach i emfatycznych oskarżeniach, ledwie zauważalnych westchnieniach i naiwnych wyznaniach pod gwieździstym niebem. Otoczeni majestatyczną tyrolską przyrodą, bohaterowie wydają się zarówno outsiderami, cierpiącymi na młodzieńczy weltschmerz buntownikami, jak i pociesznymi figurami rodem z komedii charakterów.        Samuel Girardi,  Mia Kasalo    Począwszy od prologu rozegranego w akompaniamencie kiczowatego popu, przez nadekspresyjną grę drugoplanowych aktorów, na infantylnych żartach skończywszy, film Wiemanna osiada co jakiś czas na gatunkowych mieliznach i raz po raz ociera się o kicz. A jednak lekkość oraz klarowne przesłanie całej historii sprawiają, że łatwo wybaczyć reżyserowi te grzechy. ""Biegnij, Amelio"" to nakręcona i zagrana bez pretensji opowieść o tym, że walka z własnym strachem może być wyzwaniem dla dwojga, zaś asekuracja podczas wspinaczki na szczyt nie jest powodem do wstydu."
positive,6,"""Po trzydziestce jest już z górki"", mówi lekarz do Aurory, której doskwierają nagłe napady gorąca i huśtawka emocji. Jak podpowiada nam tytuł filmu w reżyserii Blandine Lenoir, bohaterka przekroczyła jednak trzydziestkę już jakiś czas temu. Nic zatem dziwnego, że diagnoza będzie jednoznaczna: menopauza. Sprawa jest kluczowa, bo sugeruje już pewną grupę odbiorczą. I faktycznie: Lenoir mówi przede wszystkim do rówieśniczek bohaterki. Takich, które lubią wybrać się do kina na pokrzepiające komedie o tym, że robi się późno, ale przecież nigdy za późno nie jest, zwłaszcza na miłość. Od zwyczajowych produkcji tego typu film różni jedno: zamiast sprzedawać swoim odbiorczyniom marzenie, reżyserka stawia im przed nosem lustro. Lustro tylko delikatnie zmiękczające ostre krawędzie.       Agnès Jaoui     By podobny chwyt zadziałał, trzeba trafić w subtelny balans między pospolitością a niezwykłością. Chodzi przede wszystkim o postać głównej bohaterki, która musi być zarazem pospolita - by kobiety zobaczyły w niej siebie - oraz wyjątkowa - by chciały podążyć tropem jej historii. Tytułowa Aurora spełnia wymagania. Oto zadbana, elegancka kobieta o dojrzałej urodzie i sympatycznym usposobieniu Agnès Jaoui - ot, everywoman. Tyle, że zamiast spokojnie oswajać się z rolą seniorki, Aurora zaczyna wirować na życiowym zakręcie. Pierwsze symptomy menopauzy, utrata pracy, spotkanie z dawną miłością, ciąża jednej z córek - dzieje się. Nową pracę znaleźć trudno, niegdysiejszy ukochany otwiera dawno zasklepioną ranę, a córka ma pretensje, że matka widzi w jej ciąży kolejny dopust. Napady gorąca tylko pogarszają sprawę.       Lou Roy-Lecollinet,  Agnès Jaoui     Lenoir nie podkręca jednak temperatury i opowiada perypetie swojej bohaterki z ciepłym dystansem. To komedia, ale nie ma tu nachalnych gagów i salw śmiechu. Reżyserka inscenizuje po prostu kolejne niezręczne sytuacje, których żartobliwość ma wymiar codzienny: a to Aurora walczy z niechcącymi się otworzyć drzwiami, a to konfrontuje się na ulicy z przechodniem niegrzecznie komplementującym jej ""zgrabny tyłeczek"", a to dzielnie znosi wątpliwe atrakcje restauracji ze śpiewającymi kelnerami. Podobnie jest z komponentem romantycznym - autorka nie serwuje nam szału miłosnych uniesień. Pokazuje za to parę dorosłych osób, które ostrożnie negocjują wspólną relację, nie spiesząc się do ponownego wsiadania na romantyczną karuzelę.       Agnès Jaoui     Właśnie w tym portrecie kobiecej dojrzałości film jest najciekawszy. Nie mogąc znaleźć pracy, Aurora w końcu zatrudnia się tymczasowo w charakterze sprzątaczki. Spotkana przy wózku z detergentami imigrantka zwraca jej wówczas uwagę: ""Wy, biali, późno doświadczacie dyskryminacji. Gdybyś była czarnoskórą albo muzułmanką, wtedy wpadłabyś po uszy"". ""50 wiosen Aurory"" nie jest oczywiście żadnym kinem społecznym, ale cieszy, że reżyserka umiejscawia bohaterkę w szerszym kontekście. Cieszy, że w przeciwieństwie do tysiąca podobnych francuskich komedii ""mieszczańskich"", Lenoir nie epatuje high-life’em i salonowym blichtrem. Cieszy, że opowiada o postaci, dla jakiej w filmach zwykle brak miejsca na pierwszym planie. Kobiety w wieku i w typie Jaoui to przecież najczęściej drugo- i trzecioplanowe matki czy żony, już nawet nie kochanki. Zwykle grają one drugie skrzypce dla młodszych, atrakcyjniejszych ekranowych partnerek i - zwłaszcza - partnerów. Nie tym razem.       Thibault de Montalembert     W ""50 wiosnach Aurory"" obserwujemy bowiem, jak zawiązuje się kobieca komitywa. Kolejne urzędniczki, jakie bohaterka spotyka podczas poszukiwań pracy, kibicują jej zza swoich biurek. Mamy poczucie zbierania się jakiejś feministycznej masy krytycznej. Ważnym ""kobiecym"" wątkiem jest też kwestia relacji matka-córki. Aurora widzi, jak jej dziewczynki dorastają, popełniając te same błędy, które kiedyś popełniła ona. I jest jakaś mądrość w fakcie, że reżyserka nie pokazuje nam tej sytuacji jako dramatycznej. Zupełnie jakby mówiła: c'est la vie. Takie jest życie - i taki jest też ten film: słodko-gorzki, nienachalny, wiarygodny. Ciepły wiosenny wietrzyk. "
positive,7,"W jednej ze scen ""Złotego kręgu"" pada zdanie, że amerykańska whiskey nieźle daje w czapkę. Słysząc je, pomyślałem o pierwszym ""Kingsmanie"". Film Matthew Vaughna, choć momentami drażnił mnie szczeniacką celebracją przemocy, uderzał do głowy niczym dobry alkohol. Był zabawny, energetyczny i z polotem odświeżał przykurzone klisze kina szpiegowskiego. Zrealizowana blisko trzy lata później kontynuacja nadal dostarcza sporo frajdy, ale nie ma już takiego ""woltażu"". Jej scenariusz bazuje bowiem w dużej mierze na recyklingu pomysłów zaczerpniętych z oryginału.       Taron Egerton   Twentieth Century Fox Film Corporation   Główny bohater ""Eggsy"" (Taron Egerton) raz jeszcze będzie musiał pomieszać szyki szalonemu kapitaliście (świetna Julianne Moore) planującemu podbój świata za cenę milionów ludzkich żyć. Młodemu asowi wywiadu na drodze stanie kolejny pomagier złoczyńcy uzbrojony w zabójczą sztuczną kończynę. W trakcie misji chłopak ponownie zamieni smoking na dres, a oksfordzką angielszczyznę na plebejski cockney, aby zawrócić w głowie blond piękności. Będzie też świadkiem efektownej barowej bójki, a także odbierze parę życiowych lekcji od swojego mentora Harry'ego Harta. Nic to, że w poprzednim filmie Harry z kulą w głowie powędrował do krainy wiecznych łowów.  Zmartwychwstanie postaci granej przez Colina Firtha paradoksalnie wydaje się zarazem najlepszym i najgorszym pomysłem scenarzystów. Flegmatyczny, dystyngowany szpieg fantastycznie sprawdza się jako nieszablonowy heros kina akcji oraz przybrany ojciec Eggsy'ego. W scenach, w których przyjaciele  ucinają sobie pogawędkę nad kieliszkiem martini albo ramię w ramię łoją skórę zbirom, bije serce filmu. Nie sposób jednak pozbyć się wrażenia, że ponowne pojawienie się Harta nie tylko obniża  emocjonalną stawkę opowieści, ale też wydaje się odrobinę nie fair w stosunku do widza. Skoro twórcy mogą bez konsekwencji uśmiercać i ożywiać bohaterów, nie opłaca się ronić łez nad zwłokami poległych. Możliwe, że w cudowny sposób powrócą oni w części trzeciej.        Colin Firth,  Pedro Pascal,  Taron Egerton   Twentieth Century Fox Film Corporation   Mimo wszystkich tych uchybień ""Kingsman 2"" to wciąż orzeźwiający koktajl przerysowanej, komiksowej akcji oraz absurdalnego, podszytego makabrą humoru. Inscenizacyjna brawura Vaughna daje o sobie znać już w otwierającej film scenie pościgu samochodowego, w trakcie której kamera wykonuje dziki taniec we wnętrzu taksówki. Przez następne dwie godziny nie odczujecie raczej palącej potrzeby zerknięcia na zegarek. Intryga skacze bowiem między Londynem, Kentucky, Alpami a Kambodżą, w ruch idą kuloodporne parasolki i elektryczne lasso, a czarny charakter będący skrzyżowaniem Marty Stewart z Pablem Escobarem spuszcza ze smyczy krwiożercze psy-roboty. Całkiem nieźle wypada również wątek spotkania Kingsmanów z ich amerykańskimi kuzynami z organizacji Statesman. Dostarcza on Vaughnowi paliwa do żartów na temat ekonomicznych i kulturowych różnic między Wielką Brytanią a Stanami Zjednoczonymi.  Feminizujący widzowie będą pewnie drzeć szaty nad uwłaczającym wizerunkiem kobiet w filmie, zaś fani Channinga Tatuma i Jeffa Bridgesa słusznie oburzą się, że reżyser nie wykorzystuje potencjału obu aktorów. Dzieło Vaughna ma w sobie jednak tyle bezpretensjonalności i dystansu, że trudno się na nie boczyć. ""Złoty krąg"" to solidna angielska robota. "
negative,4,"Po wielu latach niskobudżetowych produkcji z klockami LEGO, które lądowały prosto na DVD, duńska firma zrobiła zwrot o 180 stopni, dogadała się ze studiem Warner Bros. i wspólnie stworzyli jedną z lepszych komputerowych animacji, jakie kiedykolwiek widziałem: ""LEGO Przygodę"". Zaraz za nią do kina wskoczył równie dobry ""LEGO Batman"", tak więc idąc do kina na ""LEGO Ninjago: Film"", spodziewałem się kolejnego solidnego filmu, do którego będę systematycznie wracał kilka razy w roku.         Warner Bros. Entertainment Inc.   ""LEGO Ninjago"" porzuca niestety koncepcję mieszania ze sobą różnych światów, jak to miało miejsce w dwóch poprzednich produkcjach LEGO i skupia się wyłącznie na świecie wojowników ninja mierzących się ze złym Garmadonem. Film odcina się również od tego, co wypracował przez siedem sezonów emitowany w telewizji serial, nie będąc przy tym również rebootem czy prequelem – pokazuje po prostu wydarzenia z miasta Ninjago z zupełnie innej perspektywy. Nie spotka się to pewnie z zachwytem całkiem pokaźnej rzeszy fanów serialu, ale zupełnie niewtajemniczeni w świat Ninjago rodzice będą mogli zrozumieć, o co w nim z grubsza chodzi.  Przedstawionej w filmie historii brakuje jednak pazura, którym mogły pochwalić się ""Przygoda"" i ""Batman"". Poznajemy tu Lloyda, pozornie zwykłego dzieciaka z liceum, którego koledzy wyśmiewają i prześladują, bo tak się dziwnie złożyło, że jego ojcem jest próbujący zniszczyć Ninjago Garmadon. Aby jednak było zabawniej, zawsze kiedy Garmadon wymyśla nowy plan zagłady miasta, Lloyd wraz z przyjaciółmi przebiera się w kolorowe stroje ninja (dzięki którym nikt nie wie, że to te same dzieciaki z liceum) i wspólnie odpierają kolejne ataki złego lorda. Wszystko zaczyna się jednak komplikować w momencie, kiedy Garmadon wymyśla broń, której powstrzymać nie są w stanie nawet niepełnoletni ninja. Największym problemem samej historii jest niestety to, że jest w stu procentach przewidywalna i nawet moja sześciolatka w połowie filmu szeptała mi na ucho, co stanie się dalej – i w większości miała rację.         Warner Bros. Entertainment Inc.   ""LEGO Przygoda"" miała fenomenalne przesłanie o budowaniu zestawów z instrukcji, kreatywności i o tym, aby nigdy nie zapominać, że w każdym z nas wciąż siedzi kilkuletnie dziecko. ""LEGO Batman"" rewelacyjnie rozkładał całą relację Batmana z Jokerem, bawiąc świetną akcją i żartami nie tylko dzieciaki, ale i dorosłych. Co do ""LEGO Ninjago"" – nie mam pojęcia, co chciał mi i mojej córce powiedzieć ten film. Czy to, że nieważne, jakiego ma się ojca, i nieważne, jak nas potraktuje, to warto dać mu szansę? Może chodziło o wyjątkowo niewyraźne przesłanie o przyjaźni i drzemiących głęboko w nas supermocach? Nie upieram się, aby każda animacja obowiązkowo miała głęboki morał – zadowoli mnie duża dawka dobrego poczucia humoru, którego tu niestety też zabrakło. Film nafaszerowany został dziesiątkami losowych żartów, z których żadnego nie pamiętałem dziesięć minut po wyjściu z kina. Oczami wyobraźni widzę sześciu (tak, sześciu!) scenarzystów pracujących nad tym obrazem, wrzucających co tylko im przyjdzie do głowy, bo każdy chciał się wykazać.  Bardzo często zagraniczne animacje ratuje polski dubbing, czasami wręcz stają się dzięki niemu dużo lepsze, jak w przypadku serii ""Shrek"". Dubbing ""LEGO Ninjago"", poza paroma słabymi momentami, jak obsadzenie Anny Wendzikowskiej i Filipa Chajzera w rolach Anny Wendzikowskiej i Filipa Chajzera prowadzących poranny program informacyjny, daje ogólnie radę i słucha się tego bez większego zażenowania. Jedyne zastrzeżenie mam do samego tłumaczenia, w którym główny zły nazywa bohatera ""zboczkiem"" – musiałem się nieźle nagłówkować, by odpowiedzieć mojej córce na pytanie ""Kim jest zboczek?"".         Warner Bros. Entertainment Inc.   Ogromne wrażenie zrobił na mnie wygląd ""LEGO Ninjago"". Jakimś cudem magikom odpowiedzialnym za CGI udało się stworzyć film ładniejszy od ""Batmana"" i ""Przygody"" – myślałem, że to niemożliwe, a jednak się udało. Świetnie, pod kątem technicznym, rozwiązano też przeplatanie się klocków LEGO z elementami prawdziwego świata. Tak zupełnie z innej beczki, to chciałbym, by gry wideo osiągnęły taki poziom oprawy jak właśnie ten film.  ""LEGO Ninjago: Film"" jest fenomenalnie wyglądającą animacją i to właściwie jedyne, co z tego filmu zapamiętałem. Internetowi złośliwcy, twierdzący, że za trzecim razem się nie uda, mieli tym razem rację. Mam tylko nadzieję, że ten spadek formy to tylko chwilowa zadyszka, a nie zwiastun czegoś gorszego i kontynuacja ""LEGO Przygody"" wróci na właściwe tory."
negative,3,"Co zrobić, kiedy dopadnie nas chandra wieku średniego? Oczywiście, jechać do jednej ze wschodnioeuropejskich stolic, zaklepać pokój w sieciowym hotelu i snuć się między zabytkową starówką, najntisowym ""city"" a postkomunistycznym blokowiskiem. Mimo że ""niemiejsca"" – wszystkie te odbite na powielaczu moteliszcza, poczekalnie lotniskowe, dworce i zajazdy przy autostradach – uchodzą za przestrzenie nawiedzane przez diabła i depresję, osobiście szanuję je za anonimowość, którą dają wszystkim czekającym i pędzącym dalej. W ""2 nocach do rana"" ogromny hotel w okolicach wileńskiego Placu Katedralnego to rodzaj azylu dla potłuczonych tożsamości i złamanych serc – można tu spojrzeć na własne życie z dystansu, poudawać kogoś innego, a – jeśli bilanse i maskarady w końcu się nam znudzą – poznać ciekawych ludzi i nawet się zakochać. Mikko Kuparinen traktuje jednak Coppolowski motyw ""smutku nowoczesnego człowieka"" jak zadanie domowe – atakuje nas taką dawką deklaratywności, że po kilkunastu minutach wyciska wszystkie soki z już i tak porządnie wyeksploatowanego tematu. Zostaje rzewny stereotyp zagubionych dusz, które w ""niemiejsca"" gna strach przed stabilizacją – bo świat przyśpieszył, bo trudno rozmawiać, trudno kochać. Im tego więcej, im ciężej i czulej, tym bardziej chce nam się wyłączyć światło i iść do domu.       Marie-Josée Croze           Mikko Nousiainen     Wszystkie hotelowe perypetie mają u Kuparinena posmak lekkiej żenady – ot, kolejna odsłona ""problemów pierwszego świata"". Caroline, francuska architektka, przyjeżdża do Wilna niby służbowo, ale fabuła dostarcza licznych sygnałów, że w rzeczywistości ucieka przed sypiącym się związkiem i pielęgnuje własną nieodpowiedzialność. W hotelowej restauracji poznaje przystojnego Fina – jak się niedługo okaże, także popularnego DJ-a – który proponuje wspólną ""wycieczkę"" na miasto. Bohaterka idzie rzecz jasna ""w tango"", ale od początku widzi w Jaako znajomość na jeden wieczór – udaje więc, że nie zna angielskiego, nie pyta o imię i życie prywatne, a rano prosto z łóżka ucieka na samolot. W życiu (filmowym) nie ma jednak tak łatwo – nad Litwę nadciąga chmura wulkanicznego pyłu, wszystkie loty zostają odwołane, hotele wypełniają wściekli turyści i Caroline nie ma wyjścia: musi skorzystać z gościnności Jaako. Nowi znajomi dostają od losu kolejną noc na rozmowy i wspólne wałęsanie się po bardzo – a jakże – malowniczym Wilnie. I uświadamiają sobie, że łączy ich gonitwa za autentyczną emocją i ciekawość drugiego człowieka (no tak...). Gadają zatem dalej, wychodzą na kolejną przebieżkę, wracają i – apiać! – znowu gadają.    Problem rysuje się więc sam: żeby zrobić dobry film, który w 70-80 procentach składa się z dialogów, trzeba mieć nie tyle fach w oku, co ucho czułe na żywą mowę. Kuparinen nie posiada ani jednego, ani drugiego; ""2 noce do rana"" – mimo że to pełen metraż – są obarczone głównymi grzechami etiud studenckich: całą dramaturgię próbują budować za pomocą słowa. Wielopiętrowe dialogi ślimaczą się niemiłosiernie, bo musi się w nich zmieścić emocjonalne napięcie, muszą zastąpić ruch i czas, dopowiedzieć historię, która w innym przypadku zatrzymałaby się na wysokości romantycznych klisz. Zamiast pozwolić działać trwaniu i milczeniu, reżyser wkłada w usta swoich bohaterów okrągłe deklaracje egzystencjalne – w atmosferze przygodnych kontaktów i zwierzeń snuje się tutaj wielkie opowieści o samotności, życiowych porażkach, ucieczce przed odpowiedzialnością i stabilizacją, a wreszcie – o barierach wznoszonych przez nowoczesną kulturę ""niemiejsc"" między ciałem a ciałem, duszą a duszą.        Mikko Nousiainen,  Marie-Josée Croze     Powinniśmy się zespolić z filmowymi oratorami w ich poczuciu alienacji, a udziela nam się tylko hotelowa nuda – patrzymy wciąż i wciąż na Caroline i Jaake'a wchodzących i wychodzących z pokoju, wkładających i zdejmujących ubrania, otwierających i zamykających laptopy. I chociaż Kuparinen stara się nas przekonać, że życie jest Golgotą, jego wizja nowoczesności – pędzącej, sterylnej i antyludzkiej – przypomina świąteczną bombonierkę: słodko, jak z pocztówki, wygląda tu Wilno, na ulicach i w klubach gra się słodki house, ludzie piękni i pracowici, wszyscy z dobrymi posadami. Jedyny poważny problem, który się tutaj rysuje, to te nieszczęsne odwołane loty. Ale nie ma tego złego, co by na dobre nie wyszło – przynajmniej można sobie posiedzieć w cieplutkiej poczekalni, a za oknem niech hula opad wulkaniczny. Może – tak sobie czekając – poznamy jakichś fajnych ludzi? Albo chociaż fajniejszych niż DJ z papieru i wiecznie nabzdyczona francuska burżujka? "
positive,8,"Chylę czoła przed brawurą Francisa Lee. Trzeba sporej odwagi, by na swój pełnometrażowy debiut reżyserski wybrać najbardziej skostniały z gatunków filmowych, jakim jest romans. Schematów, z których w tym przypadku mogą korzystać twórcy, jest naprawdę niewiele, więc jakikolwiek by wybrał, każdy widz mógłby bez wahania podać dwadzieścia, trzydzieści filmów, w których także został wykorzystany równie dobrze, a może nawet lepiej. Jakby tego było mało, Lee wybrał na protagonistów dwóch mężczyzn. To nieuchronnie narzuciło ""Pięknemu krajowi"" łatkę ""kina gejowskiego"", co jeszcze bardziej zmniejszyło, już na starcie, szanse powodzenia całego projektu.       Josh O'Connor,  Alexandru Secareanu     A jednak Francis Lee zatriumfował. ""Piękny kraj"" nie ugina się pod bagażem ponadstuletniej historii kinowych romansów. Nie pozwala się też zamknąć w filmowym getcie dla wąskiego grona odbiorców. To zdecydowanie jeden z najlepszych filmów, jakie wchodzą w tym roku do kin. A wszystko dlatego, że reżyser wykorzystał schemat gatunkowy jedynie jako ramę, zaś całą uwagę skupił na przekazaniu emocjonalnej prawdy. Gheorghe, Johnny i jego rodzice są autentyczni tak bardzo, jak tylko jest to możliwe w filmie fabularnym. Oglądając ich historię, widzowie nie będą jedynie biernymi obserwatorami, lecz otrzymają okazję współodczuwania, przypominając sobie (jeśli jakimś cudem o tym zapomnieli), czym jest prawdziwa miłość.  Fabularnie ""Piękny kraj"" jest naprawdę mało oryginalny. To typowa historia o spotkaniu dwóch osób z różnych światów, których dzieli praktycznie wszystko. Johnny jest angielskim farmerem, który marzył o innym życiu. Kiedy jednak jego ojciec zachorował, wziął na swoje barki odpowiedzialność za gospodarkę. Jest zamknięty w sobie, nawet seks traktuje wyłącznie jako zaspokajanie potrzeby fizjologicznej. Charakteryzuje go chłód i dystans zarówno wobec przypadkowych partnerów na jedną noc, jak i swojej rodziny, a wszelkie emocje gasi przy pomocy wysokoprocentowych trunków. Gheorghe pochodzi z Rumunii. Do Wielkiej Brytanii przybył w poszukiwaniu pracy. Jest twardy, a praca na roli wydaje się dla niego wszystkim. Jest jednocześnie otwarty, ciepły i troskliwy, będąc całkowitym przeciwieństwem Johnny'ego. I jak to w romansach bywa, przeciwieństwa zaczną się przyciągać. Jednak to, co ich do siebie zbliży, w pewnym momencie stanie się przyczyną kryzysu.       Josh O'Connor,  Alexandru Secareanu     Francis Lee nie sili się na nowatorską fabułę. Schemat narracyjny powiela w zasadzie jeden do jednego. Dlaczego więc ""Piękny kraj"" nie razi wtórnością i szablonowymi rozwiązaniami? Ponieważ fabuła nie jest w tym filmie najważniejsza. Dla reżysera liczą się przede wszystkim relacje między bohaterami. ""Piękny kraj"" wykorzystuje strukturę romansu, by tak naprawdę opowiedzieć o potrzebie bliskości, która dla niego jest jądrem człowieczeństwa. Jest to więc przede wszystkim historia oswajania Johnny'ego, który na początku filmu jest samotny, nieufny i płochliwy. Stanowczość i ciepło, którym emanuje Gheorghe, otula chłopaka, budując poczucie bezpieczeństwa, dzięki któremu może się otworzyć. Widzimy – a dzięki zabiegom reżysera także współuczestniczymy w tym procesie – jak pustka emocjonalna wypełnia się miłością, ufnością i bezpieczeństwem. Porządkując świat, nadając mu rytm, sens i nową perspektywę, Gheorghe dokonuje nie tyle przemiany Johnny'ego, co raczej wydobywa potencjał, który zawsze w nim tkwił. Najwyraźniej widać to w scenach relacji Johnny'ego ze schorowanym ojcem. Chwila, w której syn przełamuje niewidzialną barierę i pozwala sobie na okazanie bliskości rodzicowi, to jeden z najpiękniejszych momentów w całym filmie.  ""Piękny kraj"" chwyta za serce, wzrusza i rozgrzewa wiarą w prawdziwą więź, która łączy bliskich i obcych sobie ludzi. Jest to możliwe, ponieważ reżyser znalazł sposób, by proces, który rozgrywa się między dwoma bohaterami, stał się także doświadczeniem widzów. Tym, co zmienia oglądających, jest sama forma filmu. Lee postawił na prostotę. ""Piękny kraj"" bazuje na surowym rytmie wiejskiego życia. Pełno jest w filmie scen prezentujących brud i znój niekończącej się harówki. Są tu też chwile intymności, ciepła czy też zachwytu nad światem. Wszystko to okraszone doskonałymi zdjęciami i fantastyczną grą młodych gwiazd Josha O'Connora i Aleca Secareanu. Chemia, jaką wytworzyli między sobą, działa prawdziwe cuda.  Dzięki tym wszystkim elementom ""Piękny kraj"" staje się hipnotyzującą baśnią, wciągając widzów do świata przedstawionego, odzierając ich ze sceptycyzmu, który rodzi się z aż za dobrej znajomości narracyjnych schematów filmowych. Tak jak Gheorghe Johnny'ego, tak Francis Lee oswaja widzów, przełamując ich nieufność, otaczając ciepłem i bezpieczeństwem, byśmy w końcu zakochali się w jego filmie bez pamięci. Oczywiście jest to jawna manipulacja. Ale tej manipulacji warto się poddać. Naprawdę tego nie pożałujecie."
positive,5,"""Przeżyć: Metoda Houellebecqa"" ma trzy wielkie atuty. Tytułowy esej francuskiego pisarza, jego niesamowitą ekranową prezencję oraz głos Iggy'ego Popa. Amerykański rockman czyta swoim niskim, zachrypniętym głębokim głosem fragmenty eseju, jaki Houellebecq napisał w 1991 roku – trzy lata przed wydaniem debiutanckiej powieści ""Poszerzenie pola walki"". Już w tym wczesnym tekście zaznaczał się głęboko pesymistyczny światopogląd pisarza. Pisał go zresztą zaraz po rozwodzie, w finansowym dołku, w obskurnym pokoju, gdzie za całe umeblowanie służył materac, walające się na podłodze książki i plakat Iggy'ego Popa.       Iggy Pop,  Michel Houellebecq    Esej Houellebecqa jest jednak nie tylko krzykiem rozpaczy, ale także wyznaniem wiary w poezję, zbiorem rad dla poety wstępującego na drogę twórczego wysiłku. Poezja jest dla francuskiego pisarza sięganiem do źródeł ludzkiego doświadczenia, do pierwotnej emocji, jaką jest cierpienie. Poezja w ujęciu francuskiego literata mierzy się bowiem nieustannie z rozpaczą i wypływa z jej doświadczenia, ale jednocześnie stanowi formę walki z jej konsekwencjami: depresją, szaleństwem, pragnieniem samobójstwa. Prawdziwy poeta zawsze mówi z pozycji klęski, ale nigdy do końca klęsce się nie poddaje.  Esej pisarza film zestawia z historiami trzech osób, które poprzez sztukę próbują mierzyć się z własnymi klęskami i psychicznymi problemami. Anne Claire straciła jako dziecko siostrę bliźniaczkę. Od tego czasu cierpi na napady agresji i zalicza kolejne psychotyczne epizody. Kobieta pracuje jako recepcjonistka, pisze wiersze. Jérôme przeżył załamanie psychiczne, gdy opuściła go żona, stracił dobrze działającą małą firmę PR, z załamania nigdy nie wyszedł. Robert jest malarzem-hobbystą, niezdolnym przebić się ze swoją twórczością do poważnego obiegu świata sztuki.  Ich historie to najsłabsza część filmu. Między nimi a tekstem Houellebecqa nie udało się wytworzyć żadnego interesującego napięcia. Bardzo szybko, za każdym razem gdy na ekranie pojawia się Jérôme czy Anna Marie, zaczynamy czuć irytację. Chcemy, by na ekran znów wrócił Iggy Pop, by czytał Houellebecqa albo opowiadał o swoich trudnych początkach bycia artystą. Koncertach w obskurnych budach dla pogrążonej w alkoholowym stuporze publiczności, płytach sprzedawanych za grosze, depresji, wątpliwościach, biedzie.       Iggy Pop    W przedostatniej scenie filmu Iggy spotyka się z Houellebecqiem. Panowie rozmawiają o sztuce, relacji artysty i społeczeństwa, cierpieniu, kondycji współczesnej kultury. Rozmowa jest fascynująca, podobnie jak magnetyczna w swojej ostentacyjnej antycharyzmatyczności ekranowa obecność Houellebecqa. Francuski pisarz, podobnie jak w ""Porwaniu Michela Houellebecqa"", odgrywa na ekranie wielopiętrową autobiograficzną fikcję. W filmie nie występuje bowiem jako Michel Houellebecq – uznany pisarz światowej sławy – ale jako przegrany rzeźbiarz Vincent. Ktoś, kto mógłby trafić do następnej powieści pisarza, jako alter ego autora, postać wyrażająca w literackiej fikcji jego poglądy.  Jaka jest przyczyna tej gry w biograficzną fikcję? Czy nie jest przypadkiem tak, że Houellebecq – pisarz, który całą literacką strategię zbudował na byciu głosem klęski i rozpaczy – nie może, nie narażając na zniszczenie swojej literackiej persony, pokazać prawdziwego siebie? Twórcy, który odniósł wielki, także komercyjny i finansowy sukces?       Michel Houellebecq           Iggy Pop    W eseju, jaki stał się podstawą dla filmu, Houellebecq radzi każdemu aspirującemu poecie: ""nie obawiaj się szczęścia, ono nie istnieje"". Co jednak, gdy artysta spotka na swojej drodze szczęście? Albo choćby – nie tożsamy z nim, ale jakoś powiązany – sukces? Czy sukces i szczęście to coś, co zabija sztukę? Coś, czego artysta powinien się bać? Szczerze mówiąc, na miejscu reżysera filmu odpuściłbym sobie Jérôme'a i Anne Claire i skorzystał z tego, że mam na planie Houellebecqa i Iggy'ego Popa, by zadać im takie pytania. "
positive,5,"Najpierw mamy masakrę na plaży, rzeź Bogu ducha winnych wczasowiczów, której dopuszczają się islamscy fundamentaliści – scenę pozbawioną błyszczącej patyny, nakręconą w paradokumentalnym stylu, z podążającą krok w krok za bohaterem, rozedrganą kamerą. Później widzimy, jak twardziel nad twardzielami, instruktor CIA z dwustuletnim stażem, demonstruje jedyną słuszną technikę podrzynania gardła, obalając mity wznoszone przez hollywoodzkie kino. I chociaż trudno w to uwierzyć, w tym samym filmie narwany dzieciak dzięki laptopowi oraz kursom sztuk walki w pojedynkę zasadza się na zakonspirowaną komórkę dżihadystów, później kładzie pokotem całe zastępy wroga, a na końcu walczy z facetem, który kupił kilogram plutonu na bazarze w Warszawie.       Dylan O'Brien     Mitch Rapp (Dylan O'Brien) może i wygląda jak grzeczny student zarządzania, ale zna tysiąc sposobów łamania kości, potrafi wspinać się po pionowych ścianach, a w magazynku nigdy nie kończy mu się amunicja. Terrorystów eliminuje, mszcząc się za śmierć swojej dziewczyny, zaś wektor jego krucjacie nadają ojcowsko-matczyne figury: rozpychająca się łokciami w męskim świecie służb specjalnych Irene Kennedy (Sanaa Lathan) oraz przeorany życiem i skrywający dwa tuziny mrocznych tajemnic mentor Stan Hurley (Michael Keaton). Jako że Mitch jest wyjątkowo krnąbrnym dzieckiem i kodeks służb specjalnych traktuje raczej jako zbiór niezobowiązujących wskazówek, oboje mają z nim skaranie boskie. Oczywiście do czasu, gdy wrogiem wolnego świata zostanie były uczeń Hurleya (Taylor Kitsch) – facet, który podobnie jak Rapp, napędzany jest pragnieniem zemsty i który w poważaniu ma obowiązujące reguły.  Już po tym krótkim streszczeniu fabuły nie byłbym pewien, który z dwóch filmów chciałbym obejrzeć. Szpiegowski thriller o kulisach działania służb specjalnych, w którym bohaterowie pocą się, krwawią i są głębsi niż kałuża na jezdni? Czy może kino akcji spod znaku ""zabili go i uciekł"", w którym samotny hiroł ratuje świat, zaś w finale przyciska butem zwłoki czarnego charakteru i z egzotyczną pięknością u stóp patrzy w stronę zachodzącego słońca? Wiem natomiast, że reżysera Michaela Cuestę (i twórcę powieściowego cyklu, Vince'a Flynna zapewne też) zainspirowały obydwie narracje, więc nie bacząc na ryzyko, postanowił upchnąć je w jednym filmie. I właśnie z tego powodu obydwie nie działają.       Michael Keaton           Dylan O'Brien           Sanaa Lathan    Szpiegowski thriller o kulisach działania służb specjalnych odsłania świat ludzi niestabilnych emocjonalnie, niekompetentnych, a najczęściej po prostu głupich. Cuesta mnoży klisze z kina klasy B i próbuje tłumaczyć za ich pomocą rzeczy o wiele bardziej skomplikowane. Jest tu zarówno miejsce dla starych wyjadaczy, którzy giną przez niezrozumiałe, impulsywne działanie, jak i dla amerykańskiej mapy świata, na której Włochy są krajem obwieszonych złotem i paradujących w butach z aligatora gangsterów, a w Polsce brakuje tylko oszczepników dosiadających białe niedźwiedzie. Dla odmiany kino akcji spod znaku ""zabili go i uciekł"" nakręcone zostało przez wyspecjalizowanego robota – żadna scena rozwałki, pościgu czy bójki na gołe pięści nie zapada tu w pamięć, cała intryga rozłazi się w szwach, z kolei główny bohater zostawił charyzmę w scenariuszu.    Paradoksalnie jednak, jak to w przypadku podobnych tworów bywa, całość ogląda się bez bólu. Na każdy idiotyczny zwrot akcji przypada tu parę minut nieźle budowanego napięcia, każda bitka ma przynajmniej parę ujęć, które pozwalają zapomnieć, że filmu nie nakręcił Paul Greengrass, zaś wszystkich Dylanów O'Brienów tego świata równoważy jeden Michael Keaton. Kuriozalny finał, który na pewno zadowoli entuzjastów cyklu o Jamesie Bondzie, pochodzi z jeszcze innego kina i sugeruje kierunek, w którym mogliby podążać twórcy sequela. Słowem, mniej zabawy w kino dla dorosłych, więcej niespodzianek dla wiecznych dzieci. "
positive,7,"Na ""Ptaki śpiewają w Kigali"" czekaliśmy blisko 10 lat. Film mógł powstać znacznie szybciej – z amerykańskimi pieniędzmi w budżecie i Nickiem Nolte'em na pierwszym planie. Duet Joanna Kos-Krauze – Krzysztof Krauze (reżyser zmarł w 2014 roku, ale zdążył współtworzyć scenariusz i uczestniczyć w pierwszych dniach zdjęciowych) zrezygnował jednak z potencjalnych atutów w imię artystycznej wolności. W efekcie ""Ptaki..."" zaczynają się tam, gdzie większość podobnych filmów dobiega końca. Zamiast rekonstruować na ekranie sam proces ludobójstwa w Ruandzie, polscy twórcy opisują ""krajobraz po bitwie"", opowiadają o traumie, żałobie, a w końcu także i o zdolności do przebaczenia.       Eliane Umuhire,  Jowita Budnik     ""Ptaki..."" to dzieło pod wieloma względami radykalne, zdradzające reżyserskie fascynacje kinem nowohoryzontowym. W dokonanym przez Krauzów zwrocie w stronę awangardy nie ma nic z artystycznej kokieterii i skłonności do hołdowania sezonowym modom. Utrzymywanie powolnego tempa opowieści i skłonność do rozgrywania najbardziej dramatycznych wydarzeń w przestrzeni pozakadrowej wydaje się elementem przemyślanej strategii. Zgodnie z jej założeniami, o wielkich nieszczęściach mówi się w ""Ptakach..."" w sposób taktowny, dyskretny, opierający się pokusie zamieniania ludzkich tragedii w zgrzebny kicz.  Nawet jeśli Krauzowie w nowym filmie eksperymentują ze stylem, wciąż pozostają wierni tematom eksplorowanym od dawna. Polscy twórcy po raz kolejny proponują empatyczne spojrzenie w stronę Innego. Tym razem idą w tej kwestii jeszcze dalej niż zwykle. W ""Moim Nikiforze"", ""Placu Zbawiciela"" czy ""Papuszy"" reżyserski duet przyglądał się losom postaci, które – choć pozostawione na uboczu – odczuwały przynależność do społeczeństwa bądź swojej grupy etnicznej. Ocalona z rzezi Ruandyjka z ""Ptaków..."" po przyjeździe do Polski pozostaje wyobcowana, pozbawiona korzeni i punktów odniesienia.       Eliane Umuhire   Ewa Łowżył   Uczynienie głównej bohaterki akurat z Claudine okazało się strzałem w dziesiątkę. Dzięki temu zabiegowi Krauzowie wytrącają widzów z samozadowolenia, skłaniają do opuszczenia bezpiecznego rewiru lokalnych problemów i spojrzenia na Polskę jako część większej całości. Choć Ruanda i jej problemy mogą wydać nam się odległe, reżyserzy przypominają, że mechanizmy umożliwiające szerzenie nienawiści pozostają niepokojąco uniwersalne. To samo tyczy się zresztą bierności wobec zła i obojętności na krzywdę innych. Najdobitniej przekonuje o tym znakomita sekwencja, w której Anna, przyjaciółka Claudine, konfrontuje się z nieprzychylnym urzędnikiem. Po kilku minutach, zniechęcona jego postawą, wykrzykuje w końcu: ""Za ludobójstwo w Ruandzie odpowiedzialne były takie same białe chujki jak pan, tyle że wykształcone na Sorbonie!"".       Jowita Budnik   Ewa Łowżył   Relacja pomiędzy Claudine a Anną stanowi bodaj najmocniejszy punkt całego filmu. Obie kobiety znają się z czasów afrykańskich, więc łączy je wspólnota wspomnień, lęków i trudnego do wyobrażenia cierpienia. Naznaczone traumą bohaterki spędzają wspólnie sporo czasu, ale nie umieją ze sobą rozmawiać. Każdemu spotkaniu towarzyszy atmosfera pełna sprzecznych uczuć i podskórnego napięcia, które czasem znajduje ujście w niekontrolowanych wybuchach gniewu. Obecność trudnych emocji nie zmienia jednak faktu, że kobiety pozostają sobie bliskie, a w końcu inspirują się wzajemnie do konfrontacji z przeszłością.  Właśnie przetrwanie więzi między bohaterkami stanowi źródło –  obecnej we wszystkich filmach Krauzów – nadziei. Nawet jeśli tym razem jest jej niewiele, odrobina dobra w świecie niewyobrażalnego okrucieństwa wydaje się wartością nie do przecenienia."
positive,7,"Historia w ""Twarzy"" jest luźno oparta na prawdziwej historii Grzegorza Galasińskiego i pierwszego przeszczepu twarzy w Polsce. Jacek (świetna rola Mateusza Kościuszkiewicza) jest młodym, wrażliwym i inteligentnym mężczyzną, który mieszka w tak małym miasteczku, że wszyscy doskonale rozpoznają jego czerwonego fiata 126p. Bohater chce jednak czegoś więcej, może wyjechać za pracą gdzieś dalej? Na razie jednak zadowala się związkiem z Dagmarą (niepotrzebnie, nieprzekonująco naga w kilku onirycznych i rzeczywistych scenach Małgorzata Gorol) i fuchą przy budowie ""Chrystusa jeszcze większego niż ten w Rio de Janeiro"". Niestety dochodzi do wypadku, a życie Jacka może uratować tylko przeszczep twarzy. Operacja kończy się sukcesem i bohater wraca w rodzinne strony. Nic jednak nie będzie takie, jak wcześniej, kiedy był długowłosym, nieco zbuntowanym przystojniakiem…  Losy Jacka służą Szumowskiej do bezlitosnego portretowania ""polaczkowości"". Nie ma dla niej żadnej świętości, nie ma tematu tabu. Odkrywa nasze przywary i wady, wyśmiewa nasze problemy i problemiki. Małomiasteczkowość bohaterów wychodzi na każdym kroku. Kościół jest dla tej niewielkiej wspólnoty miejscem najważniejszym. Wszyscy zgodnie modlą się w przyciasnych ławkach, ale z kazania nic nie zostaje im w głowach, a ""szanuj bliźniego swego"" to tylko pusty, ładnie brzmiący frazes. Ksiądz proboszcz, choć zajęty budową posągu Jezusa, znajduje czas nie tylko na wyspowiadanie swoich parafian, którzy nie do końca wierzą w moc odpuszczenia grzechów, jak i własną chęć do poprawy. Duchowny jest także gotowy pomóc przy egzorcyzmach nad Jackiem, z pewnością opętanym przez demona muzyki heavy metalowej.       Mateusz Kościukiewicz   Bartosz Mrozowski   Szumowska nie oszczędza również polskiej rodziny. Kłótnie, wzajemny brak szacunku, ciągłe patrzenie sobie na ręce, brak akceptacji i zrozumienia – aż chce się zapytać: co z nimi/z nami jest nie tak? Reżyserka kumuluje sytuacje, w których wychodzi z ludzi to, co najgorsze: brak tolerancji, zazdrość, rasizm, ksenofobia, małostkowość, hipokryzja, bycie dobrym na pokaz. Nie robi jednak nic nowego. Każdy Polak zna memy z ""typowym Januszem"", bo tylko Polacy potrafią tak umiejętnie wyśmiewać się z Polaków. Bójki w sklepach przy promocjach? Proszę bardzo. Rasistowskie żarty przy obiedzie? Jak najbardziej. Podsklepikowe, wiejskie pijaczki żebrzące o datki na wódkę od ""kierownika, pana złotego""? Każdy zna. Scenariusz jest pełny takich anegdotycznych wręcz sytuacji; przypomina nierówny kolaż historii, które mogłyby przewinąć się na łamach Faktu albo Super Expressu.  Jedyną postacią pozytywną jest Jacek. Choć wiele osób patrzy na niego jak na potwora, jest on najbardziej ludzki ze wszystkich bohaterów. Dzielnie towarzyszy mu siostra (ciekawa Agnieszka Podsiadlik), chociaż i z niej w końcu wychodzi chciwość. Dziadek tej dwójki, staruszek niewiele już liczący się w życiu rodziny, akceptuje swojego wnuka bez żadnego ""ale"", szkoda tylko, że reszta domowników jedynie czeka na jego śmierć i podział majątku.       Małgorzata Gorol,  Łukasz Korta,  Joanna Wojtarowicz   Bartosz Mrozowski        Mateusz Kościukiewicz   Bartosz Mrozowski   ""Twarz"" z pewnością nie przypadnie do gustu wielu widzom. Niektórych może wręcz oburzy czy obrazi. Może nie spodoba im się, że u Szumowskiej zwyczajnie nie ma już dla nas nadziei na bycie lepszymi ludźmi. Pewnie będą i tacy, którzy wyjdą z kina zadowoleni, że nie ujrzeli na ekranie siebie z twarzą któregoś z bohaterów. Film jest gorzki, a historii Jacka nie osładza nic oprócz niezaprzeczalnego faktu, że żyje, oddycha i może podejmować własne decyzje – tak jak tę w finale filmu. Może jutro faktycznie będzie lepiej? Reżyserka dyplomatycznie nie odpowiada, ale każdy widz może dojść do własnych wniosków."
positive,7,"W 1925 roku T.S. Eliot opublikował wiersz Próżni ludzie (ang. The Hollow Men), z którego pochodzi chyba najbardziej znany cytat ze wszystkich dzieł tego poety: This is the way the world ends / Not with a bang but a whimper. Oglądając ""Ciche miejsce"", miałam w głowie te właśnie dwa wersy poematu, chociaż nie do końca pasują do fabuły filmu. U Krasinskiego świat może się bowiem skończyć i z hukiem fajerwerków, i z jękiem noworodka.  Siedząc w kinie na seansie ""Cichego miejsca"", trudno mi było uwierzyć w to, że tak prosty pomysł na horror nie został wcześniej wykorzystany. Oto świat, jaki znamy, z dnia na dzień przestaje istnieć, bo nie wiadomo skąd, zupełnie nagle, pojawiają się dziwne stwory polujące na wszystko, co się rusza. Wybucha panika, armia zostaje zmobilizowana, zaczyna się ewakuacja, a gdzieś w tym chaosie okazuje się, że potwory wcale nie zabijają wszystkiego, co się rusza; nie, te przerażające istoty są ślepe, a wabi ich każdy głośniejszy dźwięk. Niestety dla wielu jest już za późno na wykorzystanie tej wiedzy.  Bohaterów filmu, pięcioosobową amerykańską rodzinę, poznajemy w osiemdziesiątym dniu od początku inwazji. Żądny krwi i wrażeń widz nie zobaczy więc na ekranie jatki godziny ""zero""; niczym szeryf Rick Grimes z ""The Walking Dead"" po obudzeniu ze śpiączki – poznaje świat, do jakiego ludzie powoli się przystosowują w obliczu wielkiego, nieustannego zagrożenia. Głowa rodziny, Lee (imiona bohaterom zostały z czasów, kiedy mogli się nawzajem zawołać; w filmie nie padają), ma własne zasady i pomysły na przetrwanie. Jego rodzina musi bezwzględnie ich przestrzegać. Zero butów, zero rozmów, chodzić tylko wysypanymi piaskiem szlakami, być cicho. Jego córka jest głucha, co zmusiło rodzinę do opanowania języka migowego, który teraz znacznie ułatwia im życie i przeżycie. Niestety szybko dochodzi do tragedii, o którą obwinia się każdy z bohaterów…  ""Ciche miejsce"" to bardzo klimatyczny i kameralny horror. Śledzimy losy mieszkających na odludnej farmie Abbottów, ale wiemy, że nie są sami, a jedna ze straszniejszych scen rozgrywa się przy domu ich sąsiadów. Bohaterowie są jednak zdani tylko na siebie, co już samo w sobie jest dosyć przerażające: kto pomoże urodzić ciężarnej Evelyn; kto zajmie się dziećmi, jeśli coś złego przytrafi się ich rodzicom? Widz jest trzymamy w ciągłym napięciu, a od czasu do czasu straszony – jumpscare’ów jest w filmie sporo, ale ich wykorzystanie jest dosyć umiejętne i nie wydają się tylko tanimi chwytami nadużywanymi w tanich produkcjach grozy.  Warstwa dźwiękowa filmu, a więc wszelkie odgłosy, jakie chcąc, nie chcąc, wydają bohaterowie i otaczający ich świat, a także muzyka niediegetyczna Marco Beltramiego, jest bardzo przekonująca. Również w scenach, kiedy widz ""traci"" słuch wraz z Regan (którą gra głucha aktorka, Millicent Simmonds). W świecie ciszy zupełny brak zmysłu słuchu może doprowadzić do tragedii.  ""Ciche miejsce"" to zaskakująco dojrzały horror. Chociaż widz czasem podskoczy w fotelu ze strachu, bo akurat zza kadru nagle zjawi się potwór (ciekawie zresztą zaprojektowany), którego oczywiście się nie spodziewał, przez resztę filmu będzie po prostu pilnie śledził dramatyczne losy bohaterów. Finał nie rozczarowuje, a inne zakończenie po prostu by nie pasowało. John Krasinski napisał i wyreżyserował niezwykle ciekawy horror post-apo, który można postawić obok takich cichych wizji końca świata jak ""Ludzkie dzieci"", ""Miasto ślepców"", ""Embers"" czy ""Ostatnia miłość na ziemi"". Parafrazując więc Eliota: nie z hukiem bomb atomowych wszystko się skończy, a z płaczliwym, smutnym jękiem pokonanej ludzkości. Ale czy na pewno?"
positive,6,"Rok 2045 nie przedstawia się zbyt optymistycznie. Miasta są przeludnione, przesycone wszechobecną technologią, zawalone śmieciami i podzielone umownymi granicami oddzielającymi tych bogatych od biednych. Życie jest czarno-białe, właściwie bez nadziei na lepsze jutro, kiedy jak Wade Watts (Tye Sheridan) jest się mieszkających w slumsach nastoletnim sierotą wychowywanym przez zmęczoną wiecznie ciotkę i jej kolejnych facetów-nieudaczników.  Na szczęście jest miejsce, w które można skutecznie uciec od swoich problemów: świat wirtualnej rzeczywistości OASIS. To właśnie tam wszyscy są pozornie równi: bogaci, którzy kupują kodowane przez informatyków przedmioty za prawdziwe pieniądze i biedni grający o nie w kolejnych bitwach. Wszystkich tak samo fascynuje jednak ukryty gdzieś w OASIS skarb: ogromna fortuna i kontrola nad całym systemem. Trzeba jedynie odnaleźć trzy ukryte w grze klucze i podążyć za wskazówkami twórcy tego niesamowitego universum, zmarłego ekscentryka Jamesa Hallidaya (Mark Rylance). Nie kto inny jak Wade Watts znajduje pierwszy klucz...         Warner Bros. Entertainment Inc.   ""Player One"" to ekranizacja kultowej już w wielu kręgach powieści Ready Player One autorstwa amerykańskiego pisarza Ernesta Cline’a wydanej w 2011 roku. Jego dzieło łączy w sobie zachwyt nad rozwojem technologii i jej przyszłością oraz nostalgię za latami 80. ubiegłego wieku, kiedy to pojawiło się wiele rewolucyjnych wynalazków, niezapomnianych do dziś filmów, komiksów, książek, nadal śpiewanych piosenek czy kiczowatych ubrań, fryzur i stylów, które wróciły do łask jako vintage. Ilość podobnych odniesień w powieści może przyprawić czytelnika o ból głowy, a ci młodsi fani, którzy urodzili się znacznie później, będą zmuszeni googlować  niektóre – jeśli nie większość – tytuły czy pojęcia. Intertekstualność powieści jest ogromna i wymaga od czytelnika pewnego wysiłku intelektualnego, przy którym jednak można się naprawdę dobrze bawić.  Jestem pewna, że tak samo dobrze bawił się Spielberg, pracując nad filmową wersją przygód Wade’a. Fanboizm reżysera widać na każdym kroku, postacie i motywy od Deadpoola do zombie, od hotelu ze ""Lśnienia"" do DeLoreana z ""Powrotu do przyszłości""  – easter eggi do wypatrzenia przez co uważniejszych widzów – dwoją się i troją, zapewniając zabawę na ponad dwie godziny seansu. Świat OASIS przypomina kolorową, głośną i zapchaną tłumem dyskotekę z dominującą, neonową stylistyką lat 80. i tak samo datowaną muzyką. Łatwo się w nim zatracić tak, jak bohaterowie filmu.       Tye Sheridan   Warner Bros. Entertainment Inc.          Warner Bros. Entertainment Inc.   Młodociane gwiazdki – Tye Sheridan i Olivia Cooke – wypadają dosyć poprawnie w ""realnym"" świecie; przez resztę akcji oglądamy ich interesujące awatary z ekspresją godną najlepszych aktorów i aktorek w branży. To właśnie te CGI-owe alter ega w OASIS popychają akcję do przodu; losy bohaterów w nie-wirtualnej rzeczywistości potraktowano po macoszemu, chociaż to właśnie poza-internetowe życie w powieści z antybohatera Wade’a zrobiło pełnokrwistą postać, której się szczerze kibicuje. Tej przemiany zabrakło w filmie.  ""Player One"" to jeden z tych filmów, które są jak fajerwerki: głośne, niezwykłe kolorowe, zachwycające, oglądane tłumnie całymi rodzinami, które od natłoku wrażeń wzrokowo-słuchowych nie wiedzą, gdzie patrzeć, żeby niczego nie przegapić. Spielberg właśnie taki produkt serwuje widzowi: mainstreamową epickość, którą można zagryzać popcornem i zapijać colą bez żadnych wyrzutów sumienia. Fajerwerki jednak znikają szybko na nocnym niebie, podobnie jak filmowa historia Wade’a wietrzeje z głowy niedługo po powrocie z kina. Ale przez ponad dwie godziny trwania seansu każdy widz powinien się dobrze bawić tak, jak wesoło bawi się w lunaparku. I właśnie po to jest kino atrakcji. Dzięki, Steven!"
